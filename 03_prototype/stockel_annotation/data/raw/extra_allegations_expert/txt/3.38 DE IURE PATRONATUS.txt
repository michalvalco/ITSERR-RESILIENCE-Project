X 3.38 DE IURE PATRONATUS

X 3.38.01 Perlatum est

 Non debeat
Quia ad mutabilitatem mundanarum necessitatum ecclesia turbari non debet, 10. dist., lege; et 3. q. 6, haec quippe; et 100. dist., quoniam; et infra, de iure patron., querimoniam.  Et nota quod ius patronatus apud unumquemque heredum est insolidum quo ad omnem eius effectum, ff. de bon. libert., si libertus, in fi.  Praeter sacerdotis praesentationem quae est apud omnes, ita quod apud nullum, ut hic patet, et infra, de iure patron., quaecumque.  Sicut electio, quia res simplex est et indivisibilis, et sic ad quemlibet heredem insolidum transit, etiam si ex diversis et inaequalibus partibus sint heredes, arg. ff. de servit., via; C. de rel. et sump. fun., si sepulchrum; et ff. de rel. et sump. fun., quod si locus; et ff. ad leg. Falc., lex Falcidia lata § si ususfructus; et ff. de usufruct. et habit., usus.  Quia incorporalia dividi non possunt, arg. 7. q. 1, nihil.  Quid si non conveniant, possent ne pacisci adinvicem, ut alternis vicibus praesentarent?  Arg. quod sic, ff. de usufru., quotiens; ff. de servit., via, in fi.

 Simultates
Id est, latentia odia sive discordiae.

 Celebrentur
Sic 16. q. 7, considerandum; et 16. q. 7, si plures.  Sed hoc hodie servari non debet, si aliquo modo sine scandalo possit ecclesia ordinari, infra, de iure patron., quoniam.  Ber.

X 3.38.02 Quaecumque

 Reliquias
Quidam dicunt, sicut Melend., quod hoc capitulum non tenet, et illa capitula similiter non tenent, 16. q. 7, considerandum; et 16. q. 7, si plures; et 16. q. 7, laici presbyteros; 16. q. 7, quoniam; et 16. q. 7, eam te.  Nisi forsitan ex facto episcopi magnum scandalum oriretur, tunc posset servari hoc quod hic dicitur ad tempus, quod satis videtur.  Ioan. Favent. dicebat, tollat reliquias, id est, non ponat.  Ala. intelligit de reliquiis quae sunt in capsis extra altare, quod est verum quia de illis quae sunt in altari non intelligitur.

X 3.38.03 Quoniam

 Fundatores
Nota quod ex fundatione ecclesiae acquiritur ius patronatus, ut hic, et 16. q. 7, filiis; et infra, de iure patron., nobis.  Sed ex refectione vel reparatione non acquiritur, ut dicebat Laur., arg. ff. ne quid in loc. pub., praetor § vicinales.  Ea videlicet ratione, quia quod humani iuris esse desiit, servitutem non recipit, ff. comm. praed., caveri.  Quod intelligo cum omnino non est destructum monasterium vel ecclesia.  Sed si funditus destructum sit et de consensu episcopi aliquis vellet reaedificare ecclesiam, credo quod acquirat ius patronatus, quia perinde est ac si ab initio ecclesiam construxisset, infra, de Iudae. et Sarrac., consuluit, arg.  Item quid si reaedificata est ecclesia de eadem materia, numquid prior patronus remanet patronus?  Videtur quod sic, quia eadem ecclesia intelligitur, ff. de iud., proponebatur; et 7. q. 1, denique; et arg. ff. de usufru., si in area; et ff. de servitu. urb. praed., servitutes § si sublatum.  Et haec ecclesia loco prioris succedit, unde eadem intelligitur, arg. ff. si quis caut., si eum § qui iniuriarum; et ff. si ex nox. caus., sed alio, in fi.; ff. de usufru., dominus, in princ.; ff. de servitu. rust. praed., Attilicinus.  Arg. contra quia desinit esse patronus, et obligatio semel extincta etc., ff. de solut., qui res § aream; et de conse. dist. 4, quaeris, quod verius videtur.

 Abutuntur
Et ita perdere debent privilegium, 11. q. 3, privilegium; et 74. dist., ubi ista didicisti.

 Qui maioribus
Simile 63. dist., si forte.  Sed numquid requiritur quod maioris sit meriti, et quod plures eum praesentent?  Hoc videtur velle haec littera, sed videtur sufficere si sit idoneus, dum tamen habeat maiorem partem licet alius sit melior.  De hac materia dicitur supra, de elect., ecclesia vestra 1.

 Sine scandalo
Arg. quod propter scandalum receditur a iure, supra, de praeben., cum teneamur; et infra, de nov. oper. nunc., cum ex iniuncto; et supra, de temp. ord., ad aures, ubi de hoc.

 Ordinet antistes
Ponendo ibi rectorem, ita quod ipsum postea repraesentat si voluerit, arg. infra, de iure patron., si vero.

 Infra quatuor
Infra, de iure patron., cum propter.  Contra infra, de iure patron., eam te, ibi solvitur.

X 3.38.04 Praeterea

 Instituant
16. q. 7, laici; et 16. q. 7, per laicos.

 Ecclesiastica
16. q. 7, decimas.

 Per laicos
Infra, de privileg., cum et plantare.

 Communione privetur
Et ita non est ipso iure suspensus qui recipit ecclesiam a laico, et per hoc intellige illos canones, 16. q. 7, si quis deinceps, cum aliis capitulis sequentibus quae hoc dicere videntur.  Item alia poena etiam imponitur ei qui per abusum laicorum consentit suae electioni, quia fit ineligibilis, supra, de elect., quisquis.  Arg. contra infra, de iure patron., cura, quod scilicet ecclesia possit haberi per laicum.  Ibi solvitur.

X 3.38.05 Quod autem

 Possidentis
Sic infra, de iure patron., pastoralis.  Hoc intellige cum laicus praesentat.  Secus si ecclesiastica persona cui taliter variare non licet, infra, de iure patron., cum autem.  Sed episcopus punitur, ut in capitulo infra, de iure patron., pastoralis.  Et est simile quod dicitur C. de rei vend., quotiens.  Simile supra, de praescrip., ad aures.  Et ita ille potior est in iure, qui prior possessionem fuerit adeptus.

 Si consensus
Et ita si consensus episcopi accesserit, valet talis donatio vel concessio, infra, de iure patron., illud; et infra, de iure patron., nullus.  Sed quid intelligitur dare patronus?  Ecclesiam dare non potest, quia ad eum non pertinet, immo ad episcopum.  Laur. dixit quod ius patronatus solummodo intelligitur donare quod suum est de consensu tamen episcopi, supra, de dona., pastoralis, ne delusoria intelligatur donatio, ut res potius valeat quam pereat.  Et arg. ff. de leg. 1, si domus § ulti.  Et hoc probatur ex eo quod dicit: pro non dato habetur etc.

 Pro non dato
Sic ergo non dato habetur, quod ab illo datur, qui de iure dare non potest, ff. de acq. rer. dom., traditio; et C. de poe., procurator; et ff. de poe., rei capitalis § ulti.; et infra, de don. int. vir. et uxor., nuper; et C. qui pro sua iur. iud., in causarum; et 1. q. 7, Daibertum.  Arg. contra infra, de iure patron., cura; et melius infra, de iure patron., consultationibus.  Supple hic, nec est in possessione vel quasi, alias si esset in quasi possessione non vi, non clam, non precario, nulla quaestione sibi mota.  Quia tunc ius acquiritur praesentato, et obtinet, infra, de iure patron., ex litteris; et infra, de iure patron., consultationibus.  Sed isti laici erant in possessione saltem de facto.  Et nisi consensus episcopi accesserit, non valet donatio, et ita concordat cum illa infra, de iure patron., cura.

X 3.38.06 Quia clerici

 Advocatias
Id est, ius patronatus, quod quandoque dicitur advocatio, ut hic.  Quandoque vicedominatus vel custodia sive guardia, ut infra, de iure patron., praeterea quoniam.  Item dicitur ius frequentationis vel processionis, 16. q. 7, piae mentis; et 16. q. 7, Frigentius.  Quandoque gratia, 16. q. 5, si quis episcoporum.  Tanc.

 Comparant
Per se tantum.  Quod esse non potest, cum sit spirituali annexum, infra, de iure patron., de iure.  Sed cum universitate potest obligari, infra, de iure patron., ex litteris.  Et vendi, infra, de iure patron., cum saeculum.  Ad instar fundi dotalis, ff. de fund. dot., interdum; ff. de acq. rer. dom., quaedam.

 Filii
Licet aliquis sit patronus, se praesentare non potest, infra, de iure patron., per nostras.  Filios autem satis credo quod possit praesentare, ff. quod cui. univ. nom., illud.  Arg. contra infra, de iure patron., consuluit, ubi de hoc.

 Spoliando
Sed cui applicabitur?  Potest dici quod ecclesiae cui per huiusmodi emptionem facta est simoniaca iniuria, arg. infra, de simon., de hoc; et 17. q. 4, si quis in atrio.  Et sic ecclesia erit patrona sui ipsius.  Sed quid si ipsa eadem ecclesia emisset ius patronatus a suo patrono, numquid amittit patronus ius patronatus, ut sic remaneat apud ipsam ecclesiam?  Arg. quod non infra, de iure patron., illud.  Quia venditio non tenuit, quia spirituale vel spirituali annexum vendi non potest, infra, de simon., querelam; et infra, de iure patron., de iure.  Et sic remanebit penes patronum restituta pecunia.  Arg. contra posset hic colligi, quia hic dicitur quod emptor spolietur et non venditor.  Unde eo ipso quod imponitur poena emptori et non venditori, videtur remanere penes ipsum patronum ius patronatus, quia si voluisset privari, hoc dixisset sicut de alio.  Vel dic quod prius dixi.  Ber.

X 3.38.07 Ex litteris

 Ad firmam
Dicunt quidam quod talem contractum celebraverunt inter se, quod utile dominium transiret in conductorem, et sic in ipsum transivit ius patronatus.  Secus in creditore, supra, de re iudic., cum Bertholdus.  Ber.

 Praesentavit
Supple et episcopus ipsum recepit.

 Apud Cantuariensem
Qui fecit primum removeri, et institui praesentatum per abbatissam, unde orta fuit contentio inter eos.

 Non excepto
Arg. concessum videri quod non est nominatim exceptum, infra, de spons., cum apud.  Item arg. quod idem iuris est in toto et in parte, arg. ff. de off. praef. urb., omnia § 3; et 12. q. 2, cognovimus.  De hoc tractatur supra, de translat., inter corporalia.

 Vel antequam
Arg. est hic a contrario sensu, quod res litigiosa non debet transferri in aliam personam lite pendente, 11. q. 1, quia res; et 16. q. 4, volumus; et supra, ut lite penden., a memoria, et quasi per totum.  Et ita videtur quod si moveatur alicui quaestio de iure patronatus, et interim vacet ecclesia quod non possit praesentare ante finem causae.  Sed non est verum hoc secundum quosdam prout dicitur supra, de in integ. restit., cum venissent.  Immo si quis est inquieta possessione praesentandi, non debet inde amoveri, ut dicunt quidam usque ad finem causae, 16. q. 4, volumus; et supra, ut lite penden., a memoria.  Et sufficit esse in possessione, infra, de iure patron., consultationibus.  Et supplent hic maxime.  Sed littera ista manifeste contradicit, et certe verius videtur quod eligere vel praesentare quis non possit, postquam ei movetur quaestio super proprietate.  Vel si dicatur quod possit praesentare lite mota, tamen praesentatus non debet institui pendente controversia ex qua pendet, supra, de in integ. restit., cum venissent.  Et est arg. optimum supra, de elect., Cumana, ubi clerici et capellani erant in quasi possessione eligendi, et mota fuit eis quaestio super iure eligendi vacante ecclesia.  Et quia non probaverunt de iure suo, non valuit eorum vox.  Nec obstant contraria quae dicunt quod lite pendente non est privandus possessor sua possessione, quia ibi alia ratio est, ibi enim omnia restituuntur, et fructus post litem contestatam.  Sed hic non debent restitui fructus praesentationis, quia canonice institutus non removetur sine culpa, et hoc verius credo.  Contra tamen notavit Io., scilicet quod potest licite eligere, qui est in quieta possessione, licet moveatur ei quaestio, supra, de in integ. restit., cum venissent.  Et ita si fuit iste praesentatus ante quaestionem motam, obtinebit, quia ille credebatur patronus, cum esset in possessione totius villae, et ita credebat se esse patronum et bona fide.  Sic infra, de iure patron., consultationibus.  Et si postea obtineat abbatissa in iure patronatus, quia probabit quod excepit ius patronatus, respondebit illi de temporalibus, 16. q. 2, sane; et infra, de privileg., cum et plantare § in ecclesiis.  Et hoc dicit hic in fine.  Contra hoc tamen supra, de re iudic., cum Bertholdus; et infra, de iure patron., consultationibus, ubi dicit: si tempore praesentationis suae ius patronatus ecclesiae possidebat.  Sed hic non erat in possessione iuris patronatus, licet possideret villam, quia hoc non colligitur per litteram.  Sed intellige quod erat in possessione iuris patronatus ex eo quod dicit in fine: ita quod si abbatissa obtineat adversus militem, illi de temporalibus debeat respondere.  Ex hoc appareat quod miles reus erat et abbatissa contra militem agebat.  Et sic relinquitur quod miles credebatur patronus, et sic agebat ut patronus.  Unde tenuit praesentatio et institutio eo tempore facta, quo quiete ius patronatus ecclesiae possidebat, infra, de iure patron., consultationibus; et supra, de elect., querelam.  Et item lite mota non debet praesentare, vel si praesentat, suspenditur institutio in eventum sententiae, ut dictum est.

X 3.38.08 Illud

 Ecclesiam
Quidam intelligunt quod per hanc concessionem laicus iste intendebat dare ecclesiam quo ad proprietatem, vel ecclesiam in usus proprios, quod facere non poterat, supra, de dona., pastoralis; 10. q. 1, noverint; et 10. q. 1, sic quidam.  Cum alius eam possideret.  Secus si dedisset ius patronatus etiam sine consensu episcopi, ut dicunt, ut notatur infra eodem capitulo, in notula: haec littera innuit etc.

 Aliquatenus impedire
Arg. quod non praestat impedimentum quod de iure non sortitur effectum, supra, de iure patron., quod autem; supra, de elect., bonae 1.  Arg. contra supra, de elect., consideravimus; et supra, de elect., auditis; et infra, de spons., ad audientiam.

 De re non vacante
Et ita patet quod ecclesia non vacans conferri non potest privatae personae, ut supra, de dona., consultationibus.  Sed loco religioso de auctoritate episcopi ecclesia non vacans potest concedi, ut in decretali supra, de dona., consultationibus.

 Nemini
Id est, nulli privatae personae licet.

 Licet religioso
Haec littera innuit quod laicus possit dare ius patronatus loco religioso sine auctoritate episcopi, sed ecclesiam non.  Arg. 16. q. 7, nemini.  Sed non credo, unde supple hic de consensu episcopi, quia sive concedat ecclesiam sive ius patronatus, necessaria est auctoritas episcopi, supra, de iure patron., quod autem; et supra, de dona., consultationibus; et infra, de iure patron., nullus.

 Contulerit
De auctoritate episcopi, ut dixi.  Sed numquid laico potest dari ius patronatus?  Vincen. dixit quod sic, arg. infra, de iure patron., ex insinuatione.  Sed ibi non fuit donatio, sed frater cessit fratri ius suum, seu renunciavit ei quantum ad se ius praesentandi.  Et ita non fuit donatio, cum ipse insolidum esset patronus, ut ibi dicitur.  Sed cum universitate bene potest donari vel vendi et obligari, supra, de iure patron., ex litteris; et infra, de iure patron., cum saeculum.

X 3.38.09 Querimoniam

 Mutationes
Licet patroni mutentur successione vel alio modo, ecclesiae status propter hoc mutari non debet, cum in ipsorum dispositione ecclesia non sit sed potius episcoporum.  Nec possunt illam extrahere de sua potestate, 10. q. 1, sic quidam; et 10. q. 1, noverint.  Arg. contra 16. q. 7, decernimus; et 16. q. 7, filiis.  Sed hic habent tantum potestatem defendendi ecclesiam et denunciare sacerdotis excessus episcopo, sed super rebus nullam habent potestatem, supra, de iure patron., praeterea quia.

 Mutentur
Simile 10. dist., lege; et 101. dist., pervenit 1; et 3. q. 6, hoc quippe.

 Vicissitudines
Id est, permutationes, ut puta si patroni haberent plura iura patronatus, non possunt illa permutare sine auctoritate episcopi.  Host.

X 3.38.10 Cum laici

 Poenitentia
Et ita licitum est poenitere et contra factum suum venire, ut supra, de elect., nosti; et 2. q. 6, ei qui § si quis libellos; 12. q. 1, certe; ff. de minor., si minor; C. qui bon. ced. poss., si quantitatem; ff. de muner. et honor., ut gradatim § sed et reprobari; ff. deposi., depositum § si vero deposuero; et supra, de deposit., bona fides; et ff. de act. emp. et vend., si sterilis § ulti.  Arg. contra supra, de fil. presbyt., veniens; supra, de cleri. coniug., diversis; et 17. q. 4, sunt qui opes; infra, de despon. impub., de illis 1; et 3. q. 3, induciae § offeratur.  Solutio: non est locus poenitentiae nisi in casibus, puta si iusta causa subest, 12. q. 1, certe; 63. dist., quia sancta § verum.  Vel si aliquid inopinatum emergat, 22. q. 2, ne quis arbitretur.  Et in omnibus delictis et maleficiis, arg. 50. dist., ponderet; et supra, de rebus ecc. non alien., si quis.  Vel in his quae favore sui tantum sunt introducta, quibus renunciare potest, 7. q. 1, quam periculosam, et in his quae recepta non sunt plene, ff. de iuris., si convenerit.  Vincen.  Et in casu isto, ut hic patet, et infra, de iure patron., cum autem; et infra, de iure patron., pastoralis.

 Quae nulla est
Sic supra, de iure patron., illud.  Et ita prima electio quae nulla est non impedit secundam, supra, de elect., bonae 1; et supra, de elect., congregato; et supra, de appell., constitutis 1.  Arg. contra supra, de elect., auditis, ubi colligitur quod electio quae nulla est impediat secundam.  Sed illud contra, ibi solvitur.

 Laicis
Nec etiam clericis patronis licet ecclesiam ordinare.  Unde habes similem casum de clericis ei quod dicitur hic de laicis, infra, de iure patron., transmissae.

X 3.38.11 Cura pastorali

 Laicorum
Laici enim ecclesias conferre non possunt, 16. q. 7, si quis deinceps; et 16. q. 7, si quis episcopus; et 16. q. 7, si quis clericus; 16. q. 7, per laicos; et infra, de privileg., cum et plantare.  Nec debent interesse electionibus, ut ibi habeant vocem in ecclesia collegiata, supra, de elect., Massana; et supra, de elect., sacrosancta.

 Legitima
Id est, quadragenaria quae sola currit contra ecclesiam, ut 16. q. 3, placuit, vers. quas actiones.  Sed obiicitur contra hoc isti monachi vel clerici qui praescripserunt has ecclesias, aut habuerunt bonam fidem aut malam.  Si dicas bonam, hoc non potuit esse nisi quia ignorabant ius.  Sed ignorantia iuris non prodest ad usucapiendum, ff. de usucap., numquam.  Et qui contra legum interdicta mercatur, non praescribit, C. de agric. et cens., quemadmodum, lib. 11.  Et isti contra interdicta canonum receperunt ecclesias, 16. q. 7, si quis deinceps; 16. q. 7, si quis episcopus; 16. q. 7, si quis clericus; 16. q. 7, per laicos; supra, de iure patron., praeterea quia; et supra, de iure patron., quod autem; et supra, de iure patron., illud.  Et ita praescribere non possunt.  Si malam fidem habuerunt, nulla praescriptione iuvantur, supra, de praescrip., vigilanti; et supra, de praescrip., quoniam; et 34. q. 2, si virgo.  Potest dici quod hic toleratur huiusmodi praescriptio propter scandalum, quia ecclesiae non poterant revocari sine scandalo.  Quidam dicunt quod eo ipso quod episcopo sciente et non contradicente possederunt, intelligitur episcopus consentire.  Et quod sequitur, aut diocesani habuerunt postea consensum, supplent expressum.  Et tunc non est necessaria praescriptio, cum habent consensum episcopi.  Vel potest dici quod illi qui ecclesias receperunt de manu laicorum non possunt praescribere, quia contra iura recipiunt.  Sed eorum successores praescribere possunt qui hoc ignorant.  Et bonam fidem habent, ex quo inveniunt ecclesiam in possessione, quia qui in locum alterius succedit, iustam habet ignorantiae causam, ff. de regul. iur., qui in alterius.

 Consensum
Arg. quod ratihabitio retrotrahitur, 16. q. 1, quoniam quicquid.  Arg. contra ff. de regul. iur., quae ab initio.

 Nisi ius
Nemo enim potest plus iuris in alium transferre quam ipse habeat, ff. de regul. iur., nemo; infra, de don. int. vir. et uxor., nuper; ff. de acq. rer. dom., non est novum; Inst. quib. alien. lic. § econtra; C. de distract. pign., quamdiu; et C. de distract. pign., si cessante; ff. de usufru., quod nostrum; ff. de acq. poss., interdum.  Solutio: primum verum est, et ista contraria specialia sunt, nec etiam istud ius quod habent, scilicet ius patronatus, possunt conferre sine auctoritate episcopi, ut dixi supra, de iure patron., illud; et infra, de iure patron., nullus. 

X 3.38.12 Si vero

 Prorogatur
Ultra quatuor menses, supra, de iure patron., quoniam; et infra, de iure patron., cum propter.

 Repraesentetur
Sed quid valet haec repraesentatio, cum iam sit institutus et ius habeat?  Per hanc repraesentationem nullum ius acquiritur huic, sed praesentatur ut patronus per hoc sit in quasi possessione sui iuris, ne postea vexetur de facto, infra, de iure patron., consultationibus.

X 3.38.13 Cum saeculum

 Emptorum
Sic ergo ius patronatus transfertur venditione cum universitate.  Et hoc verum est nisi specialiter sit exceptum, supra, de iure patron., ex litteris.  Et venditio feudi facta intelligitur de voluntate domini, aliter non valeret in constitutione Friderici de feudis.  Transfertur etiam successione, supra, de iure patron., quoniam; et supra, de iure patron., perlatum; et supra, de iure patron., quaecumque; et 16. q. 7, filiis, et permutatione, 16. q. 7, nemini, et alienatione universitatis, ut hic, et donatione cum consensu episcopi facta, supra, de iure patron., quod autem; et supra, de iure patron., illud; et infra, de iure patron., nullus.  Unde versus: iura patronatus transire facit novus heres // res permutata donatio venditioque.  Ber.

 Minuere
Et ita nihil plus iuris debent isti religiosi habere, quam illi a quibus ius habuerunt.  Et sic episcopus ius suum integrum habebit, quia per mutationem talem ecclesiae ordinatio mutari non debet, supra, de iure patron., querimoniam; et supra, de iure patron., cura.  Simile supra, de dona., inter dilectos; supra, de relig. dom., quia monasterium.

X 3.38.14 Ex insinuatione

 Liberaliter contulisset
Sic ergo videtur quod laicus ius patronatus possit donare privato etiam sine consensu episcopi, sed supple quod de consensu episcopi hoc fecit.  Verius videtur quod haec non erat vera donatio, quia uterque istorum fratrum erat verus patronus insolidum, supra, de iure patron., perlatum; et ff. de oper. lib., si libertus, in fi.  Quia res est indivisibilis, arg. ff. si serv. vend., loci corpus § si fundus.  Et ideo nihil dedit in veritate, sed concessit fratri tantum liberam ordinationem ecclesiarum, ut ipse solus posset praesentare.  Et est simile ff. de servit., servitutes § servitus.

 Restituant
Quia non habuerunt canonicum ingressum, unde debent expelli.  Sic 16. q. 7, decernimus.

X 3.38.15 Consuluit

 Hereditario
Successio hereditaria in ecclesia esse non debet, 8. q. 1, Apostolica; supra, de fil. presbyt., ex transmissa; et supra, de fil. presbyt., ad extirpandas.

 Propria auctoritate
Secus si ad praesentationem parentum, quia ipse se praesentare non posset, infra, de iure patron., per nostras.  Unde non videtur hic prohiberi praesentatio filii, unde permitti intelligitur, arg. infra, de spons., cum apud.

 Concedant
Auctoritate propria.  Idem intellige de clericis, infra, de iure patron., transmissae.  Sed episcopo praesentare potest patronus filium, ut dictum est supra, quia suffragium patris valet filio, ff. quod cui. univ. nom., illud notandum.  Sed si plures sunt patroni, numquid possunt unum de se praesentare?  Credo quod sic, arg. supra, de elect., cum in iure.

X 3.38.16 De iure 

 Vendi
Per se tantum, sed cum universitate bene potest vendi, supra, de iure patron., cum saeculum.  Et etiam obligari, supra, de iure patron., ex litteris.

 Annexum
Supra, de iudic., quanto.

 Irritum
Ipso iure, quia spirituale vel spirituali annexum vendi non potest nec etiam redimi, infra, de simon., querelam; ff. de contrah. empt., hanc legem.  Quia res sacra non recipit aestimationem, ff. de rerum div., sacra loca, in fi.  Si tamen res sacra ab ignorante ematur, ad interesse agitur ex contractu, ff. de contrah. empt., et liberi; et Inst. de emp. et ven. § loca sacra.  Sed quis habebit ius illud, numquid ille qui vendidit perdet illud hoc ipso quod vendidit?  De hoc dixi supra, de iure patron., quia clerici.

X 3.38.17 Nullus laicus

 Decimas
Supra, de his quae fi. a prael., cum Apostolica.

 Ecclesiam
Supra, de iure patron., quod autem, in fi.  Ex expone ecclesiam, id est, ius patronatus, quia donando ecclesiam quod suum est, donare videtur de consensu episcopi, scilicet ius patronatus, supra, de dona., pastoralis.

 Ecclesiastici iuris
Scilicet spiritualis, quia si esset temporale ius ibi, nullus auctoritas requiritur, dum tamen res sit donantis.  Dicunt tamen quidam, sicut Vincen., quod ius patronatus potest laicus donare loco religioso, etiam sine auctoritate episcopi, supra, de iure patron., illud.  Sed contra dixi ibi.

 Conferat
Si tamen contulerit et subsequatur postea consensus episcopi, bene valet talis donatio, 16. q. 1, quoniam quicquid; et infra, de iure patron., suggestum; supra, de iure patron., cura; et supra, de iure patron., quod autem, in fi.

 Offeratur
Nisi iusta causa subsit quare episcopus hoc denegavit, quia tunc Papa non concederet nec episcopum compelleret ad dandam licentiam, arg. 63. dist., litteras; et 85. dist., archidiaconum, in fi.  Ber.

X 3.38.18 Significasti

 Significasti
Casus litteralis est talis.  Quidam episcopus nomine ecclesiae suae obtinuit ius patronatus in aliqua capella diocesis alterius.  Clericum quem ipse praesentavit, ille ad quem spectat confirmatio recipere tenetur, etiam de alio episcopatu.

 Personae idoneae
Ut supra, de iure patron., illud.  Quod videtur concordare opinioni Vincen.

 Praesentaverint
Episcopis vel aliis inferioribus praelatis in quorum parochiis ecclesiae sitae sunt et clericum cuiuscumque diocesis possunt praesentare, ut 16. q. 5, si quis episcoporum.  Et sic intelligit Hug. illud capitulum.  Et est privilegium episcopi, ut dicit.  Sed littera illud non dicit expresse, sed dicit: ordinet quos desiderat clericos ibi ponere.  Et sic est contra illud 71. dist., hortamur; et 71. dist., clericos; et supra, de cleri. peregri., te nobis.

X 3.38.19 Consultationibus

 Credebatur
Et erat in quasi possessione ius patronatus, quia tunc tenet praesentatio, etiam si in veritate non sit patronus, supra, de elect., querelam; et supra, de caus. poss. et propr., cum olim, et hic.  Item est hic arg. quod plus valet quod est in opinione quam quod est in veritate, 1. q. 1, si quis a simoniacis; 3. q. 7, infames § tria; et 3. q. 7, infames § verum; infra, qui fil. sint legit., cum inter; et infra, qui fil. sint legit., per tuas; et supra, de bigam., nuper, in fi.  Arg. contra 29. q. 2, si quis; et 8. dist., veritate.  Et ita sola possessione acquiritur titulus, licet ille dominus non sit qui praesentat, sed hoc facit bona fides.

 Removeri
Quia quod legitime factum est, non debet irritari, licet ad eum casum deveniat a quo incipere non potuit, 55. dist., praecepta; ff. de itin. act. priv., nec enim; et ff. de postulan., hunc titulum § casum; 32. q. 7, neque furiosus.  Et quod rite et secundum leges factum est, ex alio eventu resuscitari non debet, C. de admin. tut., sancimus.  Et quod legitime factum est, poenam non meretur, C. de adulter., Gracchus.

 Possidebat
Bona fide ut dixi et non vi, arg. C. de praescri. trig. vel quad. ann., si quis emptionis § sed hoc; et 16. q. 3, licet in regulis.  Sed numquid ille qui est in quasi possessione praesentandi, si ei moveatur quaestio proprietatis, poterit interim praesentare ante sententiam?  Dic de hoc ut dixi supra, de iure patron., ex litteris.  Propter hoc tamen nullum fit praeiudicium vero patrono in posterum, ut hic dicit.  Ber.

 Removeri
Quia non praesentatus a patrono, 16. q. 7, decernimus.  Et sic credulitas sine possessione non valet vel non prodest.

X 3.38.20 Suggestum est

 Prius factam
Similem casum habes supra, de his quae fi. a prael., continebatur.

 Auctoritas
Episcopalis, supra, de iure patron., quod autem; et supra, de iure patron., illud; et supra, de iure patron., nullus; et supra, de dona., consultationibus; et supra, de iure patron., cura, et hic; et supra, de iure patron., praeterea quia; et supra, de iure patron., significasti.

 Subsecutus
Arg. quod ab initio erat invalidum per subsequentem consensum confirmatur, et fit validum, supra, de iure patron., cura; et 16. q. 1, quoniam quicquid.  Simile supra, de his quae fi. a prael., cum nos; et supra, de dona., pastoralis; et supra, de iure patron., cura.

 Quamvis posterius
Arg. quod litterae quae possent elidi per exceptionem, non praestant impedimentum secundis, quamvis de primis non faciant mentionem, supra, de confirm. util. vel inutil., bonae.

 Fulcitur
Arg. quod ubi plura faciunt pro aliquo quam contra obtinere debet, arg. 13. dist., duo mala; et 13. dist., nervi; C. de iuris et fact. ignor., quamvis cum causam; et supra, de re iudic., causam quae, ubi sunt arg. de hoc.  Arg. contra 22. q. 1, movet te.

X 3.38.21 Relatum est

 Recognitionis
Id est, confessionis in iure factae, donationis vel concessionis prius factae de re quacumque, quod melius est, et est vulgare Anglicorum.  Ala.

 Vendicare
Id est, retinere.

 Per ostium
7. q. 1, non furem; et 23. q. 4, tres personas; et 1. q. 1, ordinationes.

 Conscendunt
Et sic fures sunt, supra, de elect., dudum ad audientiam.

 Indigni
In tantum quod deponi debent et excommunicationi subiiciendi sunt, 16. q. 7, si quis deinceps; 16. q. 7, si quis episcopus; 16. q. 7, si quis clericus.  Hodie tamen non imponitur poena praedictorum canonum, sed statur ei quod hic dicitur.  Et si quis consentiat electioni de se factae, per abusum laicorum ineligibilis fit, nec potest promoveri sine dispensatione, supra, de elect., quisquis.

 Coram saeculari
Secundum illam regulam: actor forum rei sequatur, supra, de for. compet., cum sit; 11. q. 1, experientiae.  Sed nonne committunt isti sacrilegium qui taliter spoliant ecclesias?  Ergo sunt per ecclesiam iudicandi, ut probatur supra, de for. compet., conquestus; et arg. 12. q. 2, nulli liceat; 12. q. 2, praedia.  Et homicidae dicuntur, 12. q. 2, qui abstulerit.  Est ergo verum quod isti malefactores sub ecclesiastico iudice sunt conveniendi, et favore ecclesiae est hoc introductum, supra, de for. compet., cum sit.  Et secundum illam regulam non consequeretur intentionem suam.  Sed pone quod ecclesia agat contra eos coram iudice saeculari, et ipsi laici volunt reconvenire ecclesiam, quia forte haec erat intentio ipsorum, numquid sunt audiendi?  Dicas quod non, ff. de iud., consensisse § sed si agant.  Et alia etiam ratione, quia quaestio spoliationis privilegiata est, ut eam intentans reconveniri non possit, nisi de alia spoliatione, supra, de ord. cognit., super spoliatione; et supra, de iudic., significaverunt.

 Excommunicationi subdatis
Hic patet quod si quis prohibeatur sub poena anathematis sive excommunicationis, licet quis contra facit, non est excommunicatus sed debet excommunicari.  Secus videtur si dicatur sub interminatione anathematis, infra, de eo qui furt. ord. recep., veniens.  Vel si dicatur sub excommunicationis interpositione, quia qui contra facit, excommunicatus est, 62. dist., Salonitanae; et supra, de loc. et cond., ex rescripto.  Quia per illa verba innuitur quod excommunicatis sententia lata sit.  Dic de hoc ut dicitur infra, de simon., sicut tuis.

X 3.38.22 Eam te

 Sex menses
Contra supra, de iure patron., quoniam; et infra, de iure patron., cum propter, ubi dantur quatuor menses; 16. q. 7, si plures; et 16. q. 7, considerandum; et supra, de iure patron., quaecumque.  Solutio: cum est contentio de electione inter patronos, tunc obtinet quod dicitur supra, de iure patron., quoniam, 1. resp.  Si autem ecclesia ordinari non possit sine nimio scandalo patronorum, tunc satis potest dici quod episcopus tollat reliquias et claudat ostia.  Et sic possumus tenere decreta praedicta 16. q. 7, si plures; et 16. q. 7, considerandum.  Quia propter magnum scandalum ea quae sine peccato mortali possunt omitti, quandoque omittimus, infra, de nov. oper. nunc., cum ex iniuncto.  Alias propter modicum scandalum non dimittat episcopus ecclesiam ordinare, ut dicitur in capitulo supra, de iure patron., quoniam.  Tamen consuevit dici quod non statur hodie illis decretalibus, sed illi decretali supra, de iure patron., quoniam, ubi dicitur de sex mensibus.  Si vero est contentio inter aliquos de iure patronatus, tunc expectet usque ad sex menses, et tunc auctoritate sua ordinet ecclesiam.  Si infra sex menses postquam vacaverit, illa quaestio diffinitiva non fuerit, ut hic dicit, salvo iure illius qui postea evicerit ius patronatus in posterum, supra, de iure patron., si vero; et supra, de iure patron., consultationibus; et infra, de iure patron., cum propter.  Sed si non vult tantum expectare, post quatuor menses ordinet ecclesiam, supra, de iure patron., quoniam; et infra, de iure patron., cum propter.  Quibus standum est, ut dicit Laur., quia licet illa decretalis supra, de iure patron., quoniam, praecesserit istam.  Inno. iiii tamen concordat cum illa decretali supra, de iure patron., quoniam, quae est Lateranensis concilii.  Quidam tamen ita dicebant, quod hic computantur sex menses a tempore vacationis.  Et ita concordat Lateranense concilium, supra, de concess. praeben., nulla, et illa supra, de iure patron., quoniam, et infra, de iure patron., cum propter.  Intelliguntur a tempore motae litis, quod satis potest concedi.  Et hoc satis innuitur per litteram illarum decretalium in quibus dicitur: si quaestio emerserit, et hic dicitur postquam vacuerit, tamen episcopus potest facere quod istorum magis placet.  Si vero contentio sit inter episcopum et patronum, puta episcopus dicit praesentatum indignum, patronus idoneum, tunc episcopus ponet oeconomum ibi pro fructibus conservandis, quousque fuerit expeditum, supra, de offi. ord., cum vos.  Credo potius standum ei quod dicit Laur.  Si episcopus voluerit quod dicitur a tempore motae litis, non habet rationem, quia sic posset vacare ecclesia quasi per octo menses.  Et decretalis illa praecessit tempore illam supra, de iure patron., quoniam, licet haec sit posterior in titulo, quia ambae sunt eiusdem auctoris.  Ber.

X 3.38.23 Praeterea

 Advocati
Id est, patroni.

 Ius advocationis
Id est, ius patronatus vel potius ius advocationis.  Nam alii dicuntur patroni et alii advocati, ut infra eodem capitulo patet.

 Emptionis
Qualiter ius patronatus transferatur venditione seu aliis modis dictum est supra, de iure patron., cum saeculum.

 Fodrum
Fodrum est collecta quam imponebant isti patroni ecclesiis, et est vulgare Lombardorum.

 Albergarias
Id est, pactiones quae debentur pro comestionibus.

 Regium
Quod regi debetur, sive tributum regi debitum, 11. q. 1, si tributum; et 23. q. 8, convenior.

 A locorum episcopis institutos
Statui ergo possunt redditus patrono vice tributi sive pensionis, ut hic patet, et 23. q. 8, tributum; et arg. 18. q. 2, Eleutherius.  Et hoc ante consecrationem ecclesiae et non post, arg. C. de donat. quae sub mod. vel cond., perfecta; et 16. q. 7, filiis.  Possunt etiam statui vice beneficii et ante et post, 16. q. 6, illud; et 16. q. 1, possessiones; et 16. q. 3, clerici; et 16. q. 3, si episcopus.  Amplius vero habere non debent, quam reperiatur in iure permissum, infra, de poeni., in quibusdam; et supra, de statu monach., in singulis, in fi.

 Contractus quoque huiusmodi
De quibus praemissum est, scilicet donationis, venditionis et aliis.  Et sic patet quod ius patronatus vendi non potest, supra, de iure patron., quia clerici; et supra, de iure patron., de iure.  Vel donari sine consensu episcopi, supra, de iure patron., nullus.  Arg. contra supra, de iure patron., illud.  Ibi solvitur.

X 3.38.24 Cum autem

 Alium
Dando secundum videtur recedere a priori, sicut ille qui plures constituit procuratores diversis temporibus, ff. de procur., si quis cum procuratorio § ulti.; et supra, de procurat., non iniuste.

 Iudicio episcopi
Et sic locus est gratificationi, ff. locat. et conduct., in nave, in fi.; supra, de offi. deleg., de causis; arg. 26. q. 7, tempora; ff. de rel. et sump. fun., si plura; ff. qui satisda. cog., de die.  Sed contra est infra eodem capitulo in fine, C. de dilation., quoniam; ff. de fideicommi. liber., generaliter § quid ergo.  Solutio: cum dubitatur quis potior sit in iure, locus est gratificationi, vel cum aliquis non potest subvenire utrique, ff. de Sil., si quis in gravi § si cum omnes.

 Ecclesiastica persona
Quia clerici patroni pinguius ius habent quam laici, arg. 16. q. 5, si quis episcoporum.  Vel quia clerici variare non debent, in poenam eorum hoc statutum est.  Ala.

 Qui prior est tempore
Sic infra, de iure patron., pastoralis.  Et ita habes hic quod qui potior est tempore, potior est iure, supra, de maior. et obed., cum certum, ubi de hoc.

X 3.38.25 Nobis fuit

 Assesnsu diocesani
Et ita ex constructione acquiritur ius patronatus, 16. q. 7, Frigentius; et 16. q. 7, piae mentis; et 16. q. 7, filiis.

 In conventuali
Conventualis dicitur, ex quo duo vel tres in collegio sunt, supra, de elect., nullus.  Sed videtur quod tres ad minus debeant esse, ff. de ver. sig., Neratius.  Tamen in uno retinetur ius collegii, ff. quod cui. univ. nom., sicut § ulti.

 Honestius
Immo necesse est quod requiratur, ut videtur supra, de elect., cum terra; et melius supra, de elect., sacrosancta.  Quia posset excipere contra ipsum si non esset idoneus, etiam post confirmationem, si male versatur, tenetur denunciare episcopo, 16. q. 7, filiis; et arg. optimum 18. q. 2, abbatem.

 Nisi alter de sua iurisdictione
Non videtur quod istud stare possit, quia si intelligas hoc generaliter de quocumque patrono, obstat manifestum contrarium supra, de elect., sacrosancta; et supra, de elect., Massana, ubi habes quod ius eligendi non cadit in laicum in collegiata ecclesia, nec valet aliqua consuetudo, ut laicus intersit cum clericis in electione praelati, ut hic videtur permitti.  Qualiter ergo respondebimus contrariis?  Potest dici secundum quod notavit Tanc., quod hoc intelligi debet cum ecclesiastica persona ius obtinet patronatus, puta abbas vel alia ecclesiastica persona, quia huiusmodi personae bene possunt interesse electioni faciendae cum clericis, ex quo consueverunt ibi interesse electioni faciendae.  Vel quia in fundatione reservaverunt sibi istud ius de consensu episcopi, et sic de iurisdictione sua interesse possunt, arg. 18. q. 2, Eleutherius.  Et sic non contradicit, ut notatur in capitulo supra, de elect., sacrosancta.  Vel potes hoc intelligere generaliter etiam de laico, vel expone de sua iurisdictione sibi specialiter concessa in sua fundatione, quam concessionem ostendere debet, arg. 100. dist., contra morem, et ab eo qui hoc concedere potuit, scilicet a domino Papa, quia episcopus non posset hoc concedere, sicut credo arg. praedictae decretalis 18. q. 2, Eleutherius.  Et hoc bene probatur 16. q. 1, hinc etiam, ubi datum fuit tale privilegium, quod rex simul cum monachis eligat abbatem.  Aliter vero patronus in electione esse non debet.  Et sic utroque modo cessant praedicta contraria.  Consuetudo enim hic non prodest.

 In capella
Sed numquid invito patrono posset fieri haec capella collegiata ecclesia, cum sic amitteret praesentationem?  Non videtur, arg. ad hoc ff. si serv. vend., is cuius familia, in fi.; et ff. de usufruct. et habit., usuariae; et 10. q. 1, si ex laicis.  Arg. contra 10. q. 1, decretum, ubi ordinatio ecclesiae pertinet ad episcopum, et 10. q. 1, noverint; et ff. de usufruct. et habit., usuariae, in fi.  Satis posset concedi quod posset in favorem ecclesiae, et sic punietur patronus sine culpa sed non sine causa, supra, ut lite non cont., quoniam § si vero, in fi.; et 22. dist., renovantes.  In aliis omnibus remanet patronus praeterquam in electione praelati.  In ipsa enim fundatione hoc evenire posse patronus prospicere debuit et sibi cavere per superiorem, ff. locat. et conduct., si quis domum § 1; et 23. dist., in nomine Domini; et supra, de elect., licet.  Sed his non obstantibus videtur, quod invito patrono capella in praeiudicium patroni non possit fieri collegiata ecclesia, ut videtur bene probari, 16. q. 7, monasterium; et 16. q. 7, rationis, ubi dicitur expresse quod episcopus potest auferre ecclesiam a dispositione patroni.  Et ita eo invito collegiata fieri non potest, sicut eo invito non potest ei auferri directe ius praesentandi, 16. q. 7, decernimus; et infra, de iure patron., cum dilectus, ubi de hoc.  Ergo non indirecte, et ubi aliquid ei una via prohibetur, alia via non conceditur, supra, de procurat., tuae, cum suis concordantiis ibi positis.  Item et alia ratione non debet fieri collegiata invito patrono.  Cum enim ecclesia teneatur providere patrono si ad inopiam vergat.  Si hoc fieret, non posset sibi postea providere sicut prius poterat, ergo sua interest ne fiat collegiata, quod probatur 16. q. 7, quicumque.  Directe ergo non potest privari iure praesentandi, ut dictum est, ergo nec indirecte faciendo ecclesiam collegiatam.  Hoc credo verum et aequum et honestum, ut per hoc laici invitentur ad constructionem ecclesiarum.  Sicut per contrarium a provisione ecclesiarum revocarentur, et ita patrono invito capella non potest fieri collegiata.  Sicut dominus rei non potest usum rei immutare etiam in melius invito usufructuario, ut dicit lex praedicta ff. de usufruct. et habit., usuariae, in fi.  Sed dato secundum dictum alicuius, quod capella possit fieri collegiata ecclesia invito patrono, non perdit propterea ius praesentandi rectorem.  Si vero consentiat, ut possit fieri collegiata sine protestatione iuris sui, in eo casu dicerem electionem rectoris ad collegium tantum pertinere.  Et hoc etiam tempore fundationis fieri potuit, arg. supra, de iure patron., praeterea quoniam; et 18. q. 2, Eleutherius.  Utroque tamen casu remanet patronus quantum ad alia.  Et hoc capitulum et alia iura quae dicunt quod in ecclesia collegiata patronus in electione esse non debet, intelligitur de illis ecclesiis quae ab initio de voluntate patroni factae sunt collegiatae.  Ber.

 Modeste
Habito respectu ad facultates ecclesiae et ad qualitatem personae, 10. q. 3, illud magnitudinem; et ff. de usufru., sed et si quid § 1.

Canonibus
16. q. 7, quicumque.

X 3.38.26 Per nostras

 Ingerere
Hoc ipso tamquam ambitosus debet repelli, 8. q. 1, in scripturis; et 1. q. 6, si is qui.  Simile C. de episc. et cler., si quemquam; et ff. de procur., quae omnia.  Quia non ambitione sed labore unumquemque ad honorem convenit pervenire, C. de re milit., contra publicam, lib. 12; et 61. dist., miramur, ad fi.  Arg. contra supra, de elect., cum in iure.

 Praesentare
Quia differentia debet esse inter praesentatum et praesentantem, dantem et recipientem, supra, de instit., cum ad nostram.  Et inter baptizatum et baptizantem, infra, de bapt. et eius effect., debitum; et ff. de tutor. et curat., praetor; et ff. de off. praet., praetor.  Et haec est ratio quare persona electa non videtur computanda inter eligentes, ut augeat numerum eligentium, quia a seipso oriri non debet, 24. q. 1, didicimus.  Et intus ortus occidit, 1. q. 1, quibusdam.

X 3.38.27 Cum propter

 Quatuor
Supra, de iure patron., quoniam.  Arg. contra supra, de iure patron., eam te, ibi solvitur.  Quod dicitur hic, intellige per id quod dicitur supra, de iure patron., quoniam; et supra, de iure patron., eam te.

X 3.38.28 Cum dilectus

 Praesentavit
Episcopo diocesano, sed non fuit admissus, ut infra sequitur.

 Ecclesiam
De Berovilla, scilicet in qua legatus instituerat praedictum G.  Sed diocesanus episcopus fecit ibi quandam commutationem de consensu partium.  Praebenda illa quae vacabat in ecclesia sancti Martini Carnotensis debebat assignari H. clerico.  Unde G. renunciavit illi ecclesiae de Berovilla quam habuit a legato, et episcopus ei contulit illam praebendam in ecclesia sancti Martini, quam debuit habere H.  Et illam ecclesiam de Berovilla sic vacantem ad praesentationem praedicti archidiaconi contulit H. clerico.  Unde orta fuit contentio inter istum H. et praedictum G., quem primo praesentavit archidiaconus contra mandatum legati.

 Tamquam laicus
Ratione patrimonii.  Et Papa argumentatur duobus modis, et utroque modo ducitur ille ad inconveniens.  Primo sic: si praesentat eum tamquam laicus, melior est conditio possidentis, supra, de iure patron., quod autem, 1. resp.  Si tamquam clericus, ergo praesentatio non tenuit, quia erat interdicta per legatum, et ita pro non dato habetur, supra, de iure patron., quod autem, 1. resp.
.
 Statutum
Alexandri, supra, de iure patron., quod autem, 1. resp.

 Decreverat reservandam
Sed quid si exiret provinciam et vacaret?  Credo quod archidiaconus tunc illam posset conferre, quia egrediendo provinciam finitur legatio, supra, de offi. legat., novit; et supra, de offi. legat., nemini.  Sed si reservasset donationi Papae, tunc non credo quod illam conferre.  Secus in negotiis iam coeptis antequam egrediatur provinciam, supra, de offi. legat., nemini.

 Clericus
Secus si tamquam laicus, quia tunc posset non obstante reservatione legati.

 Quempiam praesentare
Et ita patet hic quod legatus potest reservare suae donationi primam vacaturam.  Et si contra fiat, non valet.  Sed videtur quod talis prohibitio non valeat, arg. supra, de praeben., dilectus filius 2.  Quia concessio de prima vacatura facta a legato non tenuit ibi.  Sed non est contra, quia hic non dedit sed reservavit suae donationi, sed ibi dedit.  Praeterea istud videtur fieri in fraudem canonis, unde non deberet valere, supra, de concess. praeben., constitutus.  Aliud est de episcopo, quia non habet tantam potestatem sicut legatus.  Unde episcopus non posset sibi reservare primam vacaturam, cum talem potestatem non habeat.  Immo si vacaret, cum ad eum non pertineret, conferre non posset.  Item videtur quod liberam electionem posset legatus auferre capitulo, quia qua ratione potest reservare sibi primam vacaturam et secundam et tertiam, et sic non eligeretur.  Dicas quod liberam electionem non potest auferre, quia si sic esset, privaret eos in totum, quod non posset, licet tempore suae legationis posset interdicere et reservare sibi electiones.  Sed numquid legatus posset dare ecclesiam invito patrono laico?  Quod videtur, quia plus iuris habet in concessione praelatus quam in praesentatione patronus, supra, de offi. legat., dilectus.  Quia quilibet patronus undecumque habeat patronatum, subest legato quantum ad ius patronatus, id est, quantum ad cognitionem ius patronatus, arg. supra, de iudic., quanto.  Sed hoc videtur speciale in legato domini Papae, quia episcopus invito patrono non posset ecclesiam dare, 16. q. 7, decernimus.  Sed certe quamvis patronus subsit legato quantum ad ius patronatus, id est, quantum ad cognitionem iuris patronatus, non tamen videtur quod ei posset auferre praesentationem provenientem ratione patrimonii, sicut posset provenientem ratione ecclesiae.  Et hoc innuitur hic ex hac distinctione.  Alias quare distingueretur inter praesentatum a laico vel clerico?  Licet enim Papa concederet, quod legatus concederet ecclesias invitis patronis, non tamen sequitur quod concesserit invitis patronis habentibus ius patronatus ratione patrimonii, arg. ff. ne quid in loc. pub., praetor ait § si quis a principe.  Quidam praeferunt primum dictum.  Sed istud maiori nititur aequitate, ut patronus ratione patrimonii quo dotavit ecclesiam, non privetur iure suo, nec fiat ei haec iniuria.  Et propter hoc subtraherentur et ipse et alii a fundatione ecclesiarum, et hoc est verum.

 Cum fructibus inde perceptis
Quia malae fidei possessor fuit, ex quo praecessit mandatum.  Nec fuit per episcopum admissus, ut hic dicitur, et ita nullam habet excusationem, C. de rei vend., certum.  Immo et quos percipere potuisset legitime institutus, quia est violentus possessor, supra, de restit. spol., gravis, ubi de hoc.  Ber.

X 3.38.29 Pastoralis

 Appellaverit
Similis appellatio est infra, de iure patron., transmissae.  Sed numquid tali appellationi erit defendendum?  Videtur quod sic, quia ex sola praesentatione facta a vero patrono acquiritur ius praesentato, ita quod si alium non praesentaverit, obtinere debet adversus alium institutum, supra, de re iudic., cum Bertholdus; et 16. q. 7, decernimus.  Et ita tenet appellatio, cum nullus alius sit adhuc praesentatus.  Potest dici quod appellatio ab initio tenet.  Sed si patronus postea alium praesentaverit, et episcopus instituerit ipsum, iam non obstat appellatio, cum ei permissum sit a iure variare, supra, de iure patron., quod autem; et supra, de iure patron., cum autem.  Episcopus vero punitur qui illum primum praesentatum non admisit, ut hic dicitur.  Sed non ex vi appellationis, sed quia malitiose ipsum repulit.

 Distinguens
Supra, de iure patron., cum autem.

 Censuit
Supra, de iure patron., quod autem.

 Robur obtinet
Ecce unam differentiam inter praesentatos a laico et inter praesentatos a clerico, quia laicus variare potest, clericus non, supra, de iure patron., cum autem.  Unde videtur quod si laicus praesentat indignum, non perdit ius eligendi, arg. supra, de offi. ord., cum vos, ubi de hoc.

 Malitiose
Sed quis probabit quod malitiose non admiserit?  Episcopus non, quia pro ipsius facto praesumitur, supra, de elect., bonae 1; et supra, de probat., post cessionem.  Item nullo aliquid obiiciente, ipse potest eum repellere, supra, de elect., venerabilem; et supra, de elect., cum nobis; arg. 28. dist., priusquam; et 39. dist., Petrus.  Sed potius contrarium est verum, quia qui malitiam obiicit, eam probare debet, ff. de probation., quotiens operae § qui dolo; et 6. q. 2, placuit; et 6. q. 2, si tantum.  Dicendum est hic quod episcopus debet ostendere quod ille non sit idoneus, quia quilibet praesumitur bonus nisi probetur malus, supra, de scrutin., ex parte; et supra, de praesump., dudum.  Alias praesumitur malitia episcopi, arg. ff. de rei vend., is qui dolo.  Et fuit hoc novum ius et exquisitum, ut episcopus propter dolum suum teneatur ei providere, arg. praedictae legis ff. de rei vend., is qui dolo.  Et in hoc praeiudicat successori, sicut si ordinaret illum sine titulo, supra, de praeben., cum secundum Apostolum, et est simile.  Qui enim recusat idoneum fideiussorem, tenetur actione iniuriarum, ff. qui satisda. cog., si vero, in fi.  Et eo ipso probatur malitia, quod eum repellit nulla examinatione facta de ipso.

 In quo
Sic ergo punitur aliquis in eo quo deliquit, supra, de translat., quanto; supra, de translat., inter corporalia; et infra, de immun. eccl., immunitatem; 17. q. 4, frater et coepiscopus.

X 3.38.30 Postulasti

 Utrum electio
Duae proponuntur hic quaestiones.  Una est, si sacerdos parochialis possit aliquem ordinandum praesentare ad titulum ecclesiae suae, irrequisito patrono.  Secunda, si vacante ecclesia ille sic intitulatus sit alii praeferendus, quem patronus praesentaverit?  Ad primam quaestionem non videtur respondere.  Ad secundam respondet quod non fit praeiudicium patrono, quin possit praesentare quem velit.  Per hoc potest dici quod utrique quaestioni responsum est, ut sic illi intitulati maneant in ecclesia.  Patronus tamen potest praesentare quem velit, qui erit praelatus ecclesiae.  Et isti intitulati ius non habent in ecclesia, quia nec sunt ibi ut collegium, sed simplicem sustentationem habent.  Nec eorum consensus requiritur in electione sacerdotis, sed solus patronus eliget.  Et ita non fit praeiudicium patrono per talem intitulationem quantum ad praesentationem, cum eo invito possint intitulari.  Sed si consentiret intitulationi, tunc fit ei praeiudicium, quia postea tenetur illum praesentare, ut dicit in fine.  Et quod hoc fieri possit invito patrono est arg. supra, 16. q. 5, si quis episcoporum.  Sed quid si praesente et non contradicente patrono intitulatur?  Videtur consentire ex quo non protestatur ius suum, arg. 54. dist., si servus 2; ff. de exerc. act., utilitatem § magistrum; et ff. ad municip., quotiens.  Sed hoc non est verum, quia non nocet ei taciturnitas, si eo invito possunt fieri talia.  Vel posset intelligi aliter quod dicit inferius, ut nullum patronis praeiudicium generetur.  Dixit Io. non praeiudicatur, quin possint removeri ab ipsis patronis post mortem sacerdotis.  Sed contra videtur quod successor tenetur nihilominus illis providere, supra, de praeben., cum secundum Apostolum.  Et Hug. dicit quia ad patronum videtur spectare non tantum praesentatio sacerdotis sed aliorum clericorum, 63. dist., principali; et 18. q. 2, Eleutherius; et 16. q. 5, si quis episcoporum; in Auth. de sanct. episc. § si quis oratorii domum, coll. 9.  Dum tamen adsit consensus praelati, arg. supra, de fil. presbyt., proposuit.  Nam patroni iudicium multum est sequendum, qui ita dilexit ecclesiam, ut ei sua conferret, arg. ff. de confir. tut., si patronus.  Contrarium tamen notavit Io. in capitulo 63. dist., principali, quod electio clerici non pertineat ad patronum sed ad praelatum.  Credo potius standum ut hic notatur, ubi sunt tantum duo in ecclesia, scilicet rector et clericus, quod patronus praesentat utrumque, cum ecclesia non dicatur collegiata ut notatur supra, de elect., nullus.  Sed in collegiata ecclesia nullum potest praesentare.  Ber.

X 3.38.31 Transmissae

 Post appellationem
Quae appellatio non tenuit, cum nullum ius haberet, cum ad ipsum non pertineat concessio sed praesentatio, ut infra sequitur, quia pro non dato habetur etc., supra, de iure patron., quod autem, in fi.  Et ita non intererat eius appellare, quia non solent audiri etc., 2. q. 6, non solent; supra, de elect., cum inter R; et supra, de his quae fi. a maior. par. cap., ex ore.

 Ex vi iuris patronatus
Nota ergo vim et potestatem quam habet patronus, quia patronus in eo quod patronus ecclesiam donare non potest, supra, de iure patron., quod autem; et supra, de iure patron., illud, sed solam praesentationem, ut hic patet.  Unde nil aliud sibi vendicare debet, supra, de iure patron., cum saeculum.  Et ita concessio ista nulla fuit quam idem capitulum postea fecit.  Sic supra, de iure patron., illud; et supra, de iure patron., cum laici.  Et est arg. hic quod non praestat impedimentum, quod de iure non sortitur effectum.  Sed videtur quod capitulum Eboracensis faciendo quod non licet concedendo ecclesiam, privari debuit potestate saltem ea vice praesentandi, quia dixit sibi ius, et ut puniatur in eo in quo deliquit, supra, de iure patron., pastoralis; supra, de translat., quanto; et arg. 16. q. 6, placuit.  Propter hoc non puniuntur, quia et ipsi iidem correxerunt factum suum praesentando prout debebant, nec est iste casus in quo privetur quis potestate eligendi, quia cum sit illud poena, non debet imponi nisi exprimatur quod sit imponenda.  Praeterea non peccaverunt eligendo, quia non elegerunt, ergo puniri non debent in eo in quo non peccaverunt.

 Potiorem
Et vere potior est, quia nullum ius habuit alter, ut dictum est.

