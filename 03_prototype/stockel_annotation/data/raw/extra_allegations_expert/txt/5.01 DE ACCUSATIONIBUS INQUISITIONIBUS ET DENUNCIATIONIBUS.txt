X 5.01 DE ACCUSATIONIBUS INQUISITIONIBUS ET DENUNCIATIONIBUS

X 5.01.01 Si legitimi

 Legitimus
Legitimus ideo dicit quia si sit criminosus, non potest alium accusare, 3. q. 7, qui sine; et 3. q. 7, postulatus.  Et qui trabem gestat in oculo, festucam de oculo fratris non potest eruere, 3. q. 7 § tria, vers. porro, in fi.; et 1. q. 1, multi; et 6. q. 1, qui crimen.  Qui enim alium accusat, debet esse bonae famae, non suspectus per iura praedicta.  Si enim ad denunciandum viles personae non admittuntur, ut supra, de spons., cum in tua.  Multo fortius nec ad accusandum.  Item nec debent esse inimici, infra, de accusat., cum oporteat; et infra, de accusat., cum P; et infra, de accusat., meminimus.  Debet enim esse sine crimine, non inimicus, bonae famae et opinionis qui alium accusat, alias non est legitimus accusator.  Criminosus enim criminosum accusare non potest aut etiam denunciare.

 Non fatigetur
Sed repellatur accusator et absolvatur reus ab observatione iudicii, 7. q. 2, accusator; nisi fuerit infamatus, quia tunc debet iudici ei purgatio, 2. q. 5, presbyter si a plebe; et infra, de purg. can., cum P.  Et haec decretalis pertinet ad primam partem rubricae.

X 5.01.02 Si quis epicopus

 Accusatoribus
Id est, denunciatoribus.

 Accusatus
Id est, denunciatus.

 Caritative
Arg. quod admonitio semper est praemittenda ante accusationem et ante vindictam, 12. q. 2, indigne; et 16. q. 1, quidam monachi; et 16. q. 7, omnes decimae; et 24. q. 3, de illicita; et infra, de sent. excom., sacro.  Cum agitur in modum denunciationis ad poenitentiam, tunc necessaria est admonitio secundum Evangelicam veritatem, supra, de iudic., novit; et 2. q. 1, si peccaverit; et infra, de simon., licet Heli; et infra, de accusat., cum dilectus; in quo casu loquitur hoc capitulum.  Et ita pertinet ad ultimam partem rubricae.  Et ubi dicit accusatoribus, expone, id est, denunciatoribus; accusatus, id est, denunciatus ut dictum est.

 Conventus
Id est, admonitus, ut sequens littera indicat.

 Non olim
Id est, non ante admonitionem admittatur ad denunciandum.

 Nunc
Id est, post admonitionem debet admitti, ut dictum est.

X 5.01.03 Illa praepositorum

 De monasterio
Nota quod non debent admitti ad denunciandum, nisi illi quorum interest, ut monachi, ut hic, aut etiam patroni, 16. q. 7, filiis; aut etiam parochiani, 63. dist., vota civium; et 7. q. 1, factus est.

 Dicere
Id est, accusare, infra, de accusat., ex parte; et 2. q. 4, Euphemium.  Sed potius loquitur in modum inquisitionis sive denunciationis, in quo casu tenentur ad denunciandum, ut 2. q. 6, qua propter; et arg. supra, de cognat. spir., tua.  Ad hoc enim quilibet tenetur, etiam si iurasset non denunciare, supra, de iureiur., quemadmodum.

 Quorum interest
Scilicet fratrum suorum, 86. dist., si quid vero.

 Condemnetur
Hoc semper debet continere diffinitiva sententia: condemnationem vel absolutionem, alias non tenet, 2. q. 6 § diffinitiva; et 23. q. 4, illud etiam; vel aequipollens, infra, de verb. sign., in his; et ff. de recepti., quid tamen § si arbiter.  Sic et sententia quae sine certa quantitate profertur nulla est, nec in aliqua parte actorum hoc reperitur, C. de sent. quae sine cert. quant., haec sententia omnem; et C. de sent. quae sine cert. quant., haec sententia quae.  Tanc.

X 5.01.04 Omnipotens

 Nunciantur
Et sic ad ultimam partem tituli pertinet, cum etiam aliquis accusatur aut denunciatur vel etiam inquiritur, gravata est statim eius opinio, ut interim non debeat promoveri, 81. dist., tantis; et supra, de testib., non debet; C. de procur., reum; et ff. de muner. et honor., reus, 1. resp.; nisi post annum, ut ff. de muner. et honor., reus § eum.

 Honoretur
Id est, ad honorem promoveatur.

X 5.01.05 Nulli episcoporum

 Repellere
Iudex tamen ex officio suo potest repellere accusatorem si non fuerit idoneus, arg. 2. q. 7, alieni; et 2. q. 7, si qui sunt; et 2. q. 7, quaerendum; ff. de postulan., quod prohibet; et supra, de except., exceptionem, in fi.; et ff. de pet. hered., filius.

 Familiaritate
Non enim modo potest reprobare etiam mores quos prius approbavit, ff. de adulter., si uxor, in fi.; et 32. q. 5, horrendus; et supra, de fil. presbyt., veniens; ff. de negot. gest., Pomponius.  Sed contra 2. q. 7, alieni; et 3. q. 11 § si quis ex familiaribus; et C. qui accus. non poss., iniquum.  Immo videtur quod criminosus criminosum accusare possit, 2. q. 7 § in hoc; et C. de haeretic., quoniam; et C. de inoffic. testam., in arena.  Arg. quod nullus criminosus reputatur legitima persona ad accusandum vel ad denunciandum, ut dixi supra, de accusat., si legitimus; arg. C. de adulter., quoniam; 32. q. 6, nihil iniquius; et C. de liber. caus., si filium.  Vel forsitan iste episcopus accusabatur de crimine excepto, quia et erat malae famae, 2. q. 1, in primis.  Unde admittebantur viles personae contra eum.  Sed dic quod speciale est in episcopis et in odium ipsorum statutum, quia debent secum habere honestas personas quae perhibeant testimonium de vita eorum, 2. q. 7, cum pastoris.  Et ideo si pravos et viles habent secum, sibi imputent.  Alias vilis persona non est audienda, ut dixi supra, de accusat., si legitimus.  Vel forte superior ex officio suo posset tales repellere, ut dicitur in principio capituli et in praecedenti notula.

X 5.01.06 De his

 Replicari
Quia si probato crimine iudex cum illo dispensavit, si fuit tale crimen quod potuit dispensare, crimina semel dimissa iterum in ultionem divina clementia venire non patitur, de poen. dist. 4, divina clementia, ad fi. distinctionis; et 23. q. 4, si illic, ubi de hoc; et 2. q. 3 § notandum.  Si vero absolutus est, quia accusator non probavit, tutus est quia de delicto unius hominis saepius quaeri non debet, ff. naut. caup. stab., licet § ulti.; et 35. q. 9, veniam.  Et hoc verum est nisi in duobus casibus, puta si secundus accusator primum doceat praevaricatum fuisse, ff. de praevaric., praevaricationis; C. de accusation., si quis homicidii; et infra, de collus., scripta.  Item si suum dolorem prosequatur ignorans accusationem ab alio institutam, ff. de accusation., si cui § hisdem.  Et hoc intellige cum actum est in forma iudicii.  Si autem poenitentiam egisset occulte. quo ad Deum absolutus est, sed accusatio in iudicio facienda non cessat propter hoc, 33. q. 2, admonere.  Vincen.

X 5.01.07 Repellantur

 Cohabitantes
Non solum inimici sed eis cohabitantes repellantur, quia ex hoc inimici praesumuntur, 4. q. 3 § item testes; et infra, de accusat., cum oporteat; C. de inoffic. testam., liberi; 93. dist., si inimicus.  Arg. contra ff. pro soc., nam socii; et 81. dist., legitur.  Et est arg. ex cohabitatione praesumendum pro aliquo vel contra aliquem, 18. q. 2, diffinimus; et supra, de accusat., nulli; et supra, de offi. deleg., insinuante; 3. q. 5, accusatores.

 Amicitiae
3. q. 5, accusatores.  Propter amicitiam vel odium humanum iudicium saepe pervertitur, 11. q. 3, quatuor.

X 5.01.08 Accusati

 Per tuam
Tantum accusationem calumniosam et non culpa sua.  Nam si quis iuste accuset criminosum et crimine probato interficiatur reus, immunis est accusator, 23. q. 4, illud; et iudex et minister, 23. q. 5, cum homo; 23. q. 5, qui malos; et 23. q. 5, iudex; et 23. q. 5, homicidas; et 23. q. 5, miles, in fi.

 Nisi pro pace
Non tenetur proprie illud, nisi quia si proprie sequeretur quod pro pace posset quis accusare alium iniuste, quod non est verum, quasi simile habes 2. q. 1, notum.  Sed pro pace servanda licitum est accusare, ut boni quiete vivunt, 23. q. 5, non frustra.  Alias accusare mortale peccatum est, scilicet calumniose.  Ber.

 Carina
Vulgare est Lombardorum, et dicitur a carentia hominum, quia tales reducuntur solitarii per quadraginta dies ad agendum poenitentiam.  De qua poenitentia habes 50. dist., in capite.  Ber.

 Debilitatus
Id est, mutilatus in membris.

X 5.01.09 Evidentia

 Sceleris
Id est, scelus quod notorium est per operis evidentiam, et est unus modus notorii quem et alios habes supra, de cohab. cler. et mul., quaesitum.

 Non indiget clamore
Id est, non indiget aliquo proponente accusationem, quia factum se ostendit, arg. ff. de in int. rest., utilitas.  In confessum etiam nullae sunt partes iudicis, ff. ad leg. Aquil., proinde; nisi quo ad sententiam tantum.  Et quae in iudicio publicantur, non requirunt accusationem aut etiam probationem, ff. de adulter., ex lege § si publico; et C. de testi., nullum.  Sic in quocumque notorio, tantum sententia semper est necessaria.  Vincen.

X 5.01.10 Cum P.

 Laicus
Nota quod laici in accusationem vel testimonium clericorum non sunt admittendi, et hoc regulare est nisi suorum vel suam iniuriam prosequantur, 4. q. 6, omnibus.  Nec tunc ad testimonium, quia in facto suo nemo testis idoneus est, supra, de testib., de caetero; et 2. q. 1, prohibentur; et 4. q. 3 § item omnibus.  Et hoc verum est nisi in criminibus exceptis, ut est crimen simoniae, haeresis, et laesae maiestatis, infra, de simon., tanta; et 2. q. 7, sacerdotes; et 2. q. 7, oves; 15. q. 3, sane; C. de episc. et cler., si quemquam.  Et in his casibus et consimilibus admittuntur, si bono zelo et non ex odio procedant, quia tunc nec ad accusandum nec ad testificandum admittuntur, infra, de simon., licet Heli; et infra, de simon., per tuas 1; et infra, de accusat., meminimus; et infra, de accusat., cum oporteat.  Inimici in nullo casu admittuntur.  Laici enim bonae famae admittuntur in huiusmodi exceptis criminibus.  Sed si laici sint malae famae et viles personae, tunc distinguitur: si clericus super illo crimine sit infamatus et malae opinionis, admittuntur laici et viles personae.  Si vero sit bonae famae et opinionis, non admittuntur, et hoc bene colligitur, 1. q. 2, in primis, ad fi.; et infra, de simon., tanta; et infra, de simon., per tuas 1.  Et hoc exceptis conspiratoribus et inimicis, ut dixi, et excipitur particeps criminis, supra, de testib., veniens 1.  Et testibus vilibus sine corporali tormento credi non debet, ut 2. q. 1, in primis, ad fi.  Sed accusator non torquetur, 4. q. 3 § si autem ea rei.  Et sic Iohannes iste quia laicus erat, non admittitur contra clericum.  Sed quare repellitur cum accusaret illud de simonia, quae est crimen exceptum, et quia etiam erat infamatus, ut patet ex eo quod indicitur purgatio illi?  Respondeo quia erant inimici, quod bene colligitur propter mutuas accusationes et officia permista, ut patet ex ipsa littera.

 Illius causae
Scilicit Ioannis laici fratris B.  Iste enim Ioannes prius accusaverat forte ipsum P. coram episcopo et B. fratrem suum induxit in testem, ut hic viditur.  Et ideo ipse repellitur tamquam inimicus, infra, de accusat., meminimus.

 Purgationem
Quia uterque fuerat infamatus, infra, de simon., de hoc; et infra, de simon., insinuatum.  Alias non esset indicenda purgatio, 15. q. 5, de crimine.

 Cum tribus
Arbitrarius enim est numerus purgatorum secundum arbitrium praesidentis et qualitatem infamationis, arg. 2. q. 5, omnibus; 2. q. 5, presbyter si a plebe.  Simile infra, de purg. can., inter sollicitudines.  Numquid episcopus potest diminuere de hoc numero ex quo praefigitur a Papa?  Ex quo est arbitrarius?  Dicas quod non postquam Papa statuit, arg. supra, de offi. deleg., de causis § ulti.  Quid si non potest habere compurgatores?  Distingue: si hoc contingat ex eo quod est taliter infamatus, tunc puniri debet tamquam convictus, infra, de simon., insinuatum; et infra, de purg. can., cum P, quae est pars huius.  Si vero non potest habere quia est advena, potest credi suo iuramento, cessante probatione, arg. supra, de iureiur., iuramentum; et ff. de his qui not. infam., accipe § qui iussu, vers. sed et si iure; in Auth. ut nulli iudic. lic. hab. § necessarium, vers. si vero crimen, coll. 9; C. de cust. reo., authen. novo iure.  Quid si habet bonos laicos?  Admittuntur, arg. 2. q. 1, in primis.  Vincen.

X 5.01.11 Ex parte tua

 Alia rationabilis causa
Puta quod essent excommunicati, de except., exceptionem.  Vel si essent inimici vel conspiratores, infra, de accusat., meminimus; et infra, de simon., per tuas 1; et infra, de accusat., cum oporteat; et in casu infra, de accusat., veniens, ut dixi supra, de accusat., si legitimus.  Sed pro eo quod obedientiam promisit, non repellitur ab eius accusatione.  In hoc enim quod malus est, non tenetur obedire ei, immo potius tenetur illum denunciare sive accusare, cum eorum intersit, supra, de accusat., illa; et 11. q. 3, non semper; et 11. q. 3, Iulianus; arg. supra, de maior. et obed., dilecti filii, in fi.; et 2. q. 7, qua propter; 10. q. 2, episcopus; 17. q. 4, quaesti.  Et quia utilitatem ecclesiae procurant, debent eis expensae ab ecclesia ministrari, ut hic dicit, et infra, de accusat., olim.  Et ipse abbas debet habere expensas ut se defendat usque ad finem causae.

 Licet alios
Alios vero accusare non possunt nisi intersit monasterii, de licentia tamen abbatis, 16. q. 1, monachi; cum mortui sint mundo, 16. q. 1, placuit.  Et non tamen humanis vocibus sed divinis mortui sunt, 2. q. 7, placuit.  Funesta est eorum vox, ut ibi dicitur, id est, semper flere debet et tristes esse, 16. q. 1, placuit.  Denunciare autem possunt ad poenitentiam quemlibet Christianum, quia cuilibet dictum videtur, si peccaverit in te etc., nulla facta exceptione, maxime si dicitur esse praeceptum, arg. supra, de iureiur., quemadmodum.  Sed contra videtur praedictum capitulum 16. q. 1, placuit, ubi dicitur quod monasterium exire non debet monachus, sed tamquam mortuus ibi esse.  Sed pone, monachus est in scholis de licentia abbatis, numquid potest accusare vel aliter agere?  Respondeo: potest si eius interest, quia eo ipso quod monachus de licentia abbatis est in scholis per consequens omnia ei concessa intelliguntur, sine quibus commode non possit vivere, arg. supra, de offi. deleg., praeterea; et supra, de offi. deleg., prudentiam § 6; et supra, de offi. deleg., suspicionis.  Tamen pro alienis debitis intercedere non posset, ut per hoc monasterium obligaret, cum hoc non intellexerit abbas, arg. supra, de fideiuss., quod quibusdam; et supra, de solution., si quorundam; nisi quantum pertinet ad propriam necessitatem, et hoc si abbas et concedat.  Tanc.

 Expensae necessariae
Arg. adversarium adversario compellendum in expensis providere contra se, arg. ff. de inoffic. testam., si instituta § 3; C. de Carb., carbonianum; C. de ordi. cog., si quando § 1, vers. nam si tales.  Et istae expensae necessariae tantum erunt sine quibus causa explicari non potest.  De expensis satis habes supra, de dolo et contu., finem.

X 5.01.12 Si constiterit

 Commendata
Sic supra, de elect., dudum ecclesia; et 21. q. 1, qui plures.  Commendare enim est idem quod deponere, ff. deposi., depositum; ff. deposi., Lucius; et supra, de deposit., gravis.  Qui enim deponit rem penes alium, possessionem intelligitur retinere, ff. deposi., licet.  Et quandocumque vult, potest depositum sive rem commendatam revocare, supra, de deposit., bona fides § 1, ubi de hoc; et ff. deposi., depositum § penulti.  Et ita licite huic presbytero potuit auferri ecclesia cum ipse non possideret, et sic non fuit spoliatus.
 
 De vinolentia
Id est, ebrietate.  Alias est de violentia, quia forte quandam stupraverat.

 In taberna
44. dist., non oportet.

 Pernoctaverit
Pernoctare noctem totam significat, ff. de ver. sig., urbane § pernoctare; et supra, de spons., veniens 2.

 Dormitione
Unde non videtur ieiunus propter indigestionem, sed pransus celebrasse, quod fieri non debet, de conse. dist. 1, sacramenta; et de conse. dist. 2, liquido.

 Ante episcopum
Supra, de confess., cum super.  Et praesente adversario, ff. de confes., certum § 2.  Ergo si coram alio non suo iudice, non noceret talis confessio, supra, de iudic., at si clerici.

 Sine coactione
Talis confessio sic per coactionem extorta non praeiudicat, 31. q. 2, Lotharius; 15. q. 6, si quandoque; C. quor. app. non rec., observare; et 2. q. 6 § sunt etiam quorum, vers. nullus etiam homicidarum.

 Convictus
Unde privari non debuit sine culpa, 56. dist., satis perversum; et 16. q. 7, inventum.

 Post appellationem
Quod enim post appellationem legitime interpositam sit, debet in irritum revocari, supra, de offi. deleg., super quaestionum, in fi.; et supra, de appell., bonae.

 Restitui
Cum fructibus perceptis, supra, de restit. spol., gravis, ubi de hoc.

X 5.01.13 Meminimus

 Pro altera parte
Id est, pro seipso ex adverso.

 Accusaret
Sed non videtur quod locum haberet adhuc accusatio, cum nondum habuisset plenum ius, sed potius debuisset excipere contra eam quod posset concedi.  Sed quia repellitur ab obtento, potest admitti accusatio.  De hoc dicitur infra, de accusat., super his.

 Inimicus
Ergo si non fuisset manifestus inimicus deferendum fuisset appellationi, quia tunc cum crimen simoniae exceptum sit, eam poterit accusare, ut plenum dictum est.  De hoc supra, de accusat., cum P.

 Testimonium tulerit
Et forsitan super eadem causa vel alia consimili alio ipsam accusante, et ob hoc solum praesumeretur inimicus; simile supra, de accusat., cum P; et simile 4. q. 3 § item in criminali, in princ., ubi de hoc.  Ber.

X 5.01.14 Licet

 Quaesivimus
Sed quare Papa quaesivit ab istis utrum vellent aliquid proponere contra ipsum?  Si enim accusator non compareret in termino praefixo, amplius non auditur nisi probet iustam absentiam, 4. q. 5, quisquis; et C. qui accus. non poss., si ea quae; et supra, de fide instrum., accepimus?  Respondeo: non statim debet iudex absolvere praesentem licet accusator sit absens, quia potest esse quod habeat iustam causam absentiae, ut supra, ut lite non cont., quoniam.  Iudex habere debet rationem viarum et temporis et alterius etiam impedimenti, ff. de vac. mun., tempus; ff. ex quib. cau. maio., si cui § 1; ff. de damn. infect., si finita § si forte; ff. de iud., si praetor, in fi.; et supra, de re iudic., cum Bertholdus.  Et ideo Papa istos requisivit, quia forte non credebat quod iusta causa impediti tacerent, arg. 2. q. 7, plerumque.  Et nota quod licet absenti restituatur accusatio sua, ff. ex quib. cau. maio., si cui § 1.  Tamen minor non restuitur ad accusandum, ff. de minor., auxilium.  Vel ideo non imponitur silentium accusatori, quia accusator prius monendus est, ut procedat, C. qui accus. non poss., qui crimen.  Et ideo isti requisiti fuerunt si vellent aliquid proponere, quia si requisitus accusator non procedat, ammodo non auditur, ut hic patet et per iura praedicta.  Sed videtur quod isti debuerunt puniri in expensis, quia fecerunt illum citari ad curiam malitiose, arg. praedicta lege C. qui accus. non poss., qui crimen; et ff. de iud., eum quem temere.  Sed excusantur propter nuncium qui formam mandati excessit, unde non tenebantur.  Idem videbatur dicendum ubi etiam de crimine agitur civiliter, ff. de iure fisc., ex quibusdam § senatus.  Sed in negotiis civilibus aliter proceditur contra absentem actorem, C. de iud., properandum.  Io.  De hoc dictum est supra, de dolo et contu., prout.

 Excessit
Et ideo non valuit, nec praeiudicat eis ex quo non habent ratum, supra, de offi. deleg., cum olim abbas; et supra, de rescript., cum dilecta.

 De caetero
Supra, de accusat., de his; 4. q. 5, quisquis; et 5. q. 5, illi qui; C. qui accus. non poss., si ea; ff. ad Turpil., qui destitit; nisi iterato crimen committeret, arg. 6. q. 1, imitare.  Nam exceptio rei iudicatae non obstat nisi de praeteritis commissis, ff. de excepti. rei iud., si rem meam; et ff. de excepti. rei iud., si quis ad exhibendum; et C. ad exhib., neque; et C. ad exhib., non ignorabit; et supra, de except., adversario.

 Citra vinculum inscriptionis
Et quia ante inscriptionem destiterunt eis non imputatur, quia nemo compellitur accusare, 2. q. 3, si quem; et 2. q. 3, si quis iratus.  Post libelli oblationem sine poena disistere licet, ff. ad Turpil., quaesitum; ff. de in ius voc., libertus.  Tamen ille qui infamavit, tenetur iniuriarum, ff. de iniuri., item apud § si quis libello.  In civilibus tamen actionibus bene compellitur agere post libellum oblatum reo instante, C. quom. et quan. iud. sent. prof., authen. qui semel.  Io.

 Delectemur
Arg. quod praestantius est privilegium bonae famae quam malae opinionis, arg. infra, de purg. can., cum in iuventute.

X 5.01.15 Veniens

 Criminali
Habes ergo hic expresse quod in causa criminali non intervenit procurator, nec ad agendum nec ad defendendum, 5. q. 3, in criminalibus; et 3. q. 9, absens per alium; ff. de public. iud., accusatore § 1; et hoc est generale.  Fallit tamen in certis casibus: in crimine iniuriarum, ut 3. q. 9, absens vero § nisi; et C. si quando.  Sed ad excusandum vel excipiendum admittitur procurator, ut hic, et 23. q. 5, reos; et supra, de dolo et contu., cum dilecti.  Item cum agitur de crimine non criminaliter, intervenit procurator, supra, de procurat., tuae; et infra, de accusat., super his, in fi.  Item in levibus criminibus, ff. de accusation., levia, arg.  Item si crimen non excedit poenam relegationis, ff. an per al. caus. app., quaeri.  Item in crimine suspecti tutoris, ff. de procur., licet.  Sed pro publico non intervenit procurator ad agendum sed ad defendendum, ff. de popul. act., qui populari.  Item dominus defendit servum in crimine, ff. de accusation., si cui § penulti.  Melend. dixit quod ex parte rei post litem contestatam semper potest procurator intervenire, 23. q. 5, reos.  Sed illud loquitur in procuratore ad allegandas causas absentiae, quia reipublicae utile est absentes a quibuscumque defendi, et quemlibet pro eo verba facientem audiri, ff. de procur., servum quoque § publice.  Et hic isti admittuntur ad excusandum, et sic intelligitur 23. q. 5, reos.

 Tale recepisse mandatum
Quod de iure fieri potuit, supra, de accusat., licet.

 Silentium
Nota quod qui iuravit se non accusaturum aliquem, amplius non auditur contra illum, supra, de iureiur., quemadmodum.  Et maxime ubi primo calumniose accusaverit, ut hic, quia praesumitur postea quod malo animo moveatur, unde non est ulterius audiendus, arg. 3. q. 10, placuit.  Vel etiam si simpliciter remisit accusationem, 23. q. 4, si illic; et de poen. dist. 4, divina.  Et eo ipso quod quis dixit se nolle accusare illum, amplius non auditur, ff. de adulter., si maritus sit § si negaverit.  Sed numquid talis potest ipsum denunciare non obstante iuramento?  Quod videtur per decretalem praedictam supra, de iureiur., quemadmodum.  Quod non est verum, cum primo calumniatus fuerit, quia calumniose denuncians non auditur, immo punitur de calumnia, infra, de simon., qui alium.  Sed numquid alius potest illum accusare de crimine, de quo absolutus est?  De hoc dic ut supra, de accusat., de his; et quod habes 2. q. 1, prohibentur.  Io.

 Propter contumaciam
Sic patet quod semper debet quis venire ad iudicem sive iuste sive iniuste vocetur, alias punitur ut contumax, ut hic patet, et ff. ne quis eum qui in ius voc., sed eximendi § item si quis; ff. iudi. solv., si reus.  Quod verum est cum dubitatur an citatio teneat, supra, de appell., si duobus; et supra, de appell., cum parati; et ff. de iud., si quis ex aliena.  Sed si evidens est quod citatio non tenet, non tenetur venire citatus, puta si citetur aliquis tempore feriato, arg. 5. q. 2, vocatio.  Et est expressum supra, de fer., conquestus; ff. de feri., ne quis messium.  Nisi esset iusta causa ut ibidem dicitur, puta res peritura vel ratione criminis, vel nisi pietas vel necessitas hoc suadeat.  Quandoque non valet ratione personae, ut 4. q. 3 § liberti.  Quandoque ratione loci inhonesti, ff. de recepti., si cum dies § si arbiter.  Vel si esset nimis remotus forte ire non teneretur, si constaret quod in litteris non contineretur illa clausula: non obstante constitutione de duabus dietis, supra, de rescript., nonnulli.  Si evidens sit ipsum non esse iudicem qui citat, supra, de offi. deleg., ex litteris.  Vel si ordinarius citat illum qui non est de sua iurisdictione, nec ratione criminis seu contractus, supra, de for. compet., licet ratione.  Ubicumque dubitatur de iurisdictione debet quis ire et allegare privilegium suum, alias tamquam contumax potest puniri, ut hic patet.  Io.
 
X 5.01.16 Super his

 Tribus modis
Quartum modum habes, scilicet per inquisitionem, infra, de accusat., inquisitionis; et infra, de accusat., qualiter et quando 1; et infra, de simon., licet Heli; exceptis notoriis, ut in capitulo infra, de simon., licet Heli.  Et lex etiam dicit quod quatuor sunt genera cognitionum, quia aut agitur de capitali crimine, aut de fama, aut de pecuniaria re, aut de honoribus vel muneribus agendis, ff. de var. et extraord. cog., cognitionum.

 Oportet inscribi
Sic infra, de simon., licet Heli; nisi in casibus: primo in crimine abigeatus, C. de abige., abacti.  Item in levibus et paucis criminibus, arg. ff. de accusation., levia.  Item in his quae apparitores referunt, C. de accusation., ea quidem.  Item in crimine apostasiae, C. de apost., apostatarum.  Item cum accusatur Christianus, qui contraxit cum Iudaea vel econverso, C. de Iuda., ne quis.  Inscribere est obligare se ad eandem poenam si non probaverit quam reus debuit pati, si probasset ipse accusator, ut 2. q. 8, quisquis; et 2. q. 8, qui crimen.

 Denunciatio
Praecedente legitima admonitione, alias repellitur, infra, de accusat., cum dilectus; nisi in casibus infra, de accusat., inquisitionis, 1. resp.

 Accusatione
Potest accusator repelli, obiecto sibi maiori crimine pari vel etiam minori in modum exceptionis, quia criminosus accusare non debet, ut dixi supra, de accusat., si legitimus; et supra, de accusat., nulli; et 2. q. 7, si qui sunt; et 2. q. 7, quaerendum.  Sed ab excipiendo non repellitur quis propter crimen seu propter excommunicationem, supra, de except., cum inter; et supra, de except., dilecti filii; quia cuilibet servatur legitima defensio, ut ibi dicitur.

 Testificatione
Supra, de ord. cognit., cum dilectus; et supra, de testib., super eo 1; et supra, de testib., testimonium; et supra, de except., denique.

 Impedit promovendum
Et obstat etiam in dignitatibus postmodum acquirendis, supra, de elect., super eo; et arg. 2. q. 1, prohibentur; et supra, de accusat., omnipotens.

 Non deiicit
Id est, propter hoc non privatur aliis dignitatibus seu beneficiis, quia non agebatur ad hoc, supra, de ord. cognit., cum dilectus; ff. de liber. agnosc., senatus, in fi.  Sed si ex tali probatione gravata sit eius opinio, non promovebitur, supra, de testib., testimonium; et 81. dist., tantis; et supra, de accusat., omnipotens; nisi se purgaret.

 Post confirmationem
Tunc enim spirituale vinculum est contractum, supra, de translat., inter corporalia.

 Arbitrium
Hoc generale est quod ubi certa poena expressa non est in iure, arbitrio iudicis relinquitur, supra, de offi. deleg., de causis; ff. de iure delib., si servus, in fi.  Et a tali poena imposita potest appellari, secus a poena expressa in iure, ff. de ver. sig., si qua poena.  Sic et ubi ius expressum non est, secundum aequitatem est procedendum, supra, de translat., licet.

 Adstringendus
Licet enim non inscribat, obligabit se ad extraordinariam poenam ad arbitrium iudicis, ut hic patet, et arbitrium iudicis aequum esse debet.  Unde si excederet reducenda esset illi poena ad arbitrium boni viri, supra, de iureiur., Quintavallis; et supra, de iureiur., veniens, ad fi.

 Criminalis
Et tamen requiritur in tali causa praesentia plurium episcoporum, ac si esset criminalis, 23. dist., illud; et 3. q. 6, haec quippe.  Et in hac causa testes compellendos credo.  De hoc dixi supra, de testibus cog., dilectorum, in fi. glossae.

 Per procuratorem
Sic supra, de procurat., tuae.  Sed ubi de crimine agitur criminaliter, non intervenit procurator, supra, de accusat., veniens, ubi de hoc.

X 5.01.17 Qualiter et quando

 Inquisitionis ordinem
Qui continet duo: primum quod regulariter non fit inquisitio nisi contra infamatum, secundum quod ex quo constat de infamia, inquiri debet de veritate.  Host.

 Observari
Arg. quod iudex qui male iudicavit, non dicitur functus officio suo, sed iterum debet procedere et bene iudicare, arg. ff. de recepti., dicere autem § sed si de pluribus.  Arg. contra, quia sive bene sive male sententiam dixit, ulterius se intromittere non potest, ff. de recepti., quia arbiter; ff. de re iud., iudex; et supra, de offi. deleg., in litteris.  Secus in casu isto, quia isti erant generales legati ad inquirendum, unde poterant mutare si errassent et nondum tulerant etiam sententiam, sed erraverunt in processu.

 Nascantur iniuriae
C. und. vi, meminerint; et 21. q. 3, pervenit; et supra, de rescript., nonnulli.

 Corrigere
Nota quod iudex potest corrigere errorem suum si male interlocutus sit, ut hic patet, et supra, de appell., cum cessante; et infra, de sent. excom., sacro; ff. de re iud., quod iussit.  Et ecclesia cum errat mutat sententiam, supra, de frig. et malef., fraternitatis; et 35. q. 9, loci § his ita; et 35. q. 9, sententiam; et 35. q. 9, grave; et 22. q. 4, magnae.  Et testis potest corrigere suum errorem, supra, de testibus cog., praeterea; supra, de auctor. et usu pal., nisi.  Et dicit imperator: non enim erubescimus, si quid melius horum quae prius ipsi diximus, adinveniamus competentem prioribus imponere correctionem ne ab aliis corrigi expectemus, in Auth. de nupt., circa princ. per unam columnam, coll. 4.

 Inordinate
14. q. 5, neque enim si agris; et 14. q. 5, forte; et 1. q. 1, non est putanda.

 Via regia incedentes
Hoc est a iustitia non declinantes.

 Personarum acceptione
Sic supra, de iudic., novit; et supra, de statu monach., ea quae.

 In similibus
Ut supra, de translat., inter corporalia; et supra, de re iudic., in causis; et ff. de legib., non possunt.

 Exceptis occultis
Quia super his inquisitio fieri non debet, sed super illis tantum de quibus infamia praecessit, infra, de accusat., inquisitionis § 1; et infra, de accusat., qualiter et quando 2.  Et si testes de occultis dicant, non puniuntur, ut infra, de accusat., inquisitionis, quia super his non iuraverunt.

 Plenam
Cum iurant secundum hanc formam.  Secus si iurant respondere ad interrogata tantum, infra, de accusat., cum dilecti.

X 5.01.18 Cum dilecti

 Clamorem
2. q. 1, Deus omnipotens; et infra, de accusat., qualiter et quando 2; et 86. dist., si quid vero.

 Plenam
Scilicet quod nullum verum tacere debet, 3. q. 9, hortamur.

 Meram
Scilicet a falsitate, 2. q. 4, nullam; et 3. q. 9, pura.  Et hoc idem debent facere testes, ut notatur supra, de testib., fraternitatis; et supra, de testib., licet ex quadam; et supra, de accusat., qualiter et quando 1, in fi.

 Responsionem eorum
Simile supra, de elect., cum dilectus.  Creditur ergo istis si confiteantur, quod iuravit ut ad inquisita responderet.  Sed si contrarium dixerint, poterit probare contra dictum illorum, ut hic patet, et supra, de testib., cum a nobis.  Quia non creditur iudici in praeiudicium alterius, nisi quatenus constat per legitima documenta, supra, de probat., quoniam.  Sed contra supra, de elect., cum dilectus.  Sed ibi de necessitate statur dicto illorum, quia illa inquisitio per alios probari non poterat, quia soli interrogati fuerint prout hic inferius dicetur.

 Valeant retorqueri
Unde in humaniorem partem sunt intelligendae sive interpretandae, infra, de reg. iur., estote; et supra, de transact., ex parte; ff. de regul. iur., semper in dubiis; et ff. de reb. dub., quotiens 2.  Tanc.

 Ex causa
Causa enim semper consideranda est ex qua causa aliquid sit factum et etiam tempus, supra, de transact., ex parte; et 5. q. 5, non omnis; et infra, de verb. sign., intelligentia; et 23. q. 8, occidit; et ff. de fur., verum.  Ber.

 Dilapidatione
Episcopus iste propter formam iuramenti tria confessus est contra se: simoniam, dilapidationem et quod habuerat res naufragii.  Et contra ista admittuntur eius excusationes.  Potuit se excusare de dilapidatione interrogatus utrum alienasset bona ecclesiae, vel utrum obligasset ecclesiam?  Respondet quod sic propter formam iuramenti.  Contra istam confessionem bene poterat se excusare, scilicet quod debitum imminebat nec aliunde solvere poterat, 10. q. 2, hoc ius.  Et ita si propter hanc causam alienavit vel obligavit ecclesiam, non peccavit.  Et sic iudicari debet confessio sua ex causa quae bona et licita fuit, et ad malum et ad bonum poterat se habere.  Vel aliter etiam si alienavit contra utilitatem ecclesiae, et ipse postea reddidit ecclesiam indemnem, sufficere videbatur supra, de elect., quod sicut, ubi de hoc.  Sed illud non sufficit, ut ibi notatur, unde prima excusatio verior est.  Interrogatus fuit an habuerit res naufragii.  Respondit quod sic, unde videbatur propterea excommunicatus, infra, de rapt., excommunicationi.  Et nihilominus furtum committit, ff. de acq. rer. dom., qua ratione § ulti., in fi.  Propter hoc erat puniendus.  Haec confessio poterat se habere ad bonum, ut scilicet recolligeret res naufragii ut salvas faceret, et restitueret illis qui passi fuerant naufragium.  Et hoc probare volebat cum intentio sua fuisset honesta, quia ad alios pervenissent, qui non restituissent illas.  Sed si illas habuisset ut sibi retineret, hoc malum erat.  Interrogatus etiam fuerat utrum ordinasset aliquem per simoniam.  Respondit quod sic.  Contra hoc se excusare volebat, quia aliquos ordinavit per simoniam eo ignorante sed ex post facto hoc scivit, puta praesentator receperat pecuniam ut aliquem faceret ordinari, infra, de simon., ex tuae.  In hoc non peccavit, vel potes ponere exemplum infra, de simon., sicut tuis.  Ber.

 Prima forma
Quae fuit quod meram et plenam diceret veritatem.  Et nunc non prosunt illae excusationes, quia tunc se debuit excusare, prout sequitur.  Ber.

 Posset
Et si verum fuisset quod illas exposuisset coram illis, non valet, cum eas probare non posset.  Deficit ergo sibi non ius sed probatio iuris, 32. q. 5, Christiana; et ff. de testam. tut., duo sunt Titii; et ff. de reb. dub., si fuerit legatum; ff. de adimen. leg., si quis § si duobus; et ff. de hered. instit., in tempus § 1.  Et est simile supra, de elect., bonae 1.  Et est arg. quod testis qui est singularis in dicto suo non probat, ut dicit deceratlis supra, de elect., bonae 1; et supra, de probat., licet.  Ber.

X 5.01.19 Cum oporteat

 Hostibus conversentur
Unde sunt repellendi, quia conversantur cum inimicis et sunt ipsi inimici.  De hoc dicitur supra, de accusat., si legitimus, arg. ad hoc; C. de inoffic. testam., liberi; et supra, de accusat., repellantur; et arg. ff. de off. praef. urb., omnia § cum patronus; et 3. q. 5, accusatoribus; et ff. de leg. 3, si incertus § 1.  Arg. contra ff. pro soc., nam socii; et 81. dist., legitur; et 3. q. 5, accusatoribus.  Et est arg. hic contra aliquem ex inhonesta conversatione.

 Consanguineosque
Qui in casu criminali non admittuntur, ut consuevit notari 3. q. 5, consanguinei.

 Ad denunciandum
Sed numquid criminosi et infames repelluntur a denunciando?  Non videtur, quia quilibet tenetur ad hoc, 2. q. 7, quapropter; et supra, de cognat. spir., tua.  Item haereticus admittitur, 24. q. 1, quisquis; et viles personae admittuntur, supra, de spons., praeterea 2; et qualecumque testimonium videtur sufficere, 22. q. 5, hoc videtur.  Sed contra videtur quod tantum honestae personae admittuntur, 35. q. 6, episcopus in synodo; et supra, de testibus cog., praeterea; et supra, de spons., cum in tua.  Et ad populares actiones non admittuntur personae non integri status, ff. de popul. act., popularis.  Credo quod honestae personae tantum debeant admitti ad denunciandum, prout hic infra dicitur.  Io. dixit quod infamis persona admittitur, dum tamen non sit criminosa et irregularis.  Sed hoc non credo de infami.  De hoc nota 2. q. 1, si peccaverit; et supra, de spons., cum in tua; et infra, de accusat., cum dilectus; et 3. q. 5, accusatores et testes.  Ber.

 Famam ipsius
Hoc ideo dicit, quia non est procedendum ad inquisitionem contra aliquem nisi contra infamatum, infra, de accusat., inquisitionis; et infra, de accusat., qualiter et quando 2, ubi de hac materia explicatur.

 Inimicos
Patet hic quod inimici, nec ad prosequendam inquisitionem vel testimonium admittuntur vel ad denunciandum sive accusandum, ut supra, de accusat., si legitimus; et infra, de accusat., cum dilectus.  Sed non determinatur quales inimicitiae repellant hic ab inquisitione vel testimonio.  Et videtur quod capitales et conspirationes tantum, infra, de simon., per tuas 1; et infra, de accusat., cum dilectus; et Inst. de excusat. § inimicitiae; et Inst. de excusat. § item si propter inimicitias; et ff. de recepti., licet.  Quia non quilibet inimicus repellitur, sed ille tantum qui nimia familiaritate coniunctus est, ff. de ver. sig., latae § amicos.  Item propter leves inimicitias non extinguitur legatum, ff. de adimen. leg., si quis § non solum, in fi.  Sed contra videtur quod propter leves etiam repellantur, quia propter civilem controversiam repellitur quis ab accusatione, supra, de restit. spol., item cum quis.  Illae dicuntur graves inimicitiae quae sunt de statu hominis vel de bonis eius, 3. q. 5, accusatores; et arg. opt. supra, de dona., propter; et C. de revoc. donat., generaliter; ff. de excusat., propter litem.  Solutio: arbitrio iudicis relinquitur quae inimicitiae repellant in talibus, arg. in Auth de testi. § si vero dicatur, coll. 7; et supra, de accusat., super his; et supra, de offi. deleg., causam matrimonii.  Et dicit lex quod non semper repellitur testis propter inimicitias, sed iudex aestimabit an sit ei credendum vel non, ff. de quaest., in criminibus § praeterea inimicorum; et ff. de quaest., in criminibus § quaestionum.  Io.

 Per viros idoneos
Ex hoc videtur quod si ille impetravit inquisitionem, remotus sit propter aliquam causam, quod alter possit prosequi eandem inquisitionem, arg. ff. de inoffic. testam., posthumus § 1.  Non enim refert per quem preces sint oblatae, C. de precib. imper. offer., licet; et C. de precib. imper. offer., universis.  Nec refert undecumque crimina claruerint, 24. q. 3, ecce.  Item quia iudex hic ex officio suo procedit, unde propter inhabilitatem agentis non impeditur eius officium, quod posset concedi forte ubi ex officio procedit.  Sed aliter non audiretur.  Sed verius videtur ut dicit Io., quod non possit quia Papa litteras non dedisset ad petitionem illius, si talem se dixisset.  Et eadem ratio etiam delegatum movere debet, supra, de rescript., super litteris, in fi.  Tanc. dixit quod bene poterat iudex procedere.  Io. melius dicit, ut mihi videtur, quod hic procedere possunt non ex vi primarum litterarum, sed secundarum.  Ber.

 Indicatis
Et ita levia potest leviter indulgere, supra, de accusat., cum dilecti; et ff. de poe., respiciendum, in princ.

X 5.01.20 Cum dilectus

 Concubinarios
Sed isti prosequebantur suam iniuriam vel suorum, quare non admittuntur ad denunciandum, cum admitterentur ad accusandum quantumcumque criminosi sint, 4. q. 6, omnibus?  Respondeo: non prosequebantur iniuriam propriam, unde cum essent publici concubinarii non erant admittendi ad aliorum peccata denuncianda, cum suspensi etiam sint, 32. dist., praeter § verum.  Sed viles personae non admittuntur ad denunciandum, ut saepius dictum est.  Sic supra, de accusat., si legitimus; et supra, de spons., cum in tua.

 Praemonitum
Qui enim non admonuit, repellitur a denunciatione, infra, de accusat., qualiter et quando 2 § ad corrigendos; et infra, de simon., licet Heli.

 Conspirasse
Isti nullatenus sunt admittendi, infra, de simon., per tuas 1; et supra, de re iudic., cum I et A.

 Donec causa supradicta
Quia tunc praesumitur quod ex odio procederet et merito possent eum recusare tamquam suspectum, arg. supra, de appell., proposuit; et supra, de appell., ad haec si in.  Ber.

X 5.01.21 Inquisitionis

 Si homicidium
Hic confirmatur quod dici consuevit, quod in nullo occulto crimine impeditur executio post peractam poenitentiam praeterquam in homicidio.  Et hoc idem probatur supra, de temp. ord., quaesitum; et in simonia.  De hoc notari consuevit, 50. dist., de his.  Ber.

 In accusationis
Videtur quod in casibus istis denuncians debeat se obligare ad poenam talionis, cum aeque puniantur, supra, de accusat., super his, arg.  Sed non credo quod se debeat obligare ad poenam talionis sed ad extraordinariam poenam, sicut excipiens supra, de accusat., super his.  Item nec videtur hic habere locum admonitio, quia non potest se corrigere retento benficio si quis vellet denunciare in his casibus contra, infra, de simon., licet Heli, ubi admonitio probata fuit.  Item idem est si quis per simoniam adeptus est beneficium sicut et ordinem, ut hic dicit.  Signatur contra infra, de simon., dilectus 2, ubi dicitur quod si in modum accusationis convincitur quis de simonia, deponitur.  Si in modum inquisitionis convincitur, removetur ab illis ecclesiis, et in arctioribus ponitur ad peragendam poenitentiam, infra, de simon., de regularibus.  Et hic puniuntur sicut si directe accusarentur.  Quod dicit ita procedendum esse sicut in accusationis iudicio, potest dici verum esse quantum ad hoc ut priventur officio et beneficio, non tamen quantum ad depositionem, quia depositio non est effectus inquisitionis, sed privatio administrationis vel beneficii, infra, de accusat., qualiter et quando 2; infra, de simon., per tuas 1.  Unde illud, sicut, non notat omnimodam similitudinem, quia nullus debet puniri certa poena nisi ad hoc actum sit, supra, de ord. cognit., cum dilectus.  Et secundum formam iudicii formari debet sententia, infra, de simon., licet Heli.  Et hoc intellige quod hic dicitur de saecularibus.  Contraria loquuntur de regularibus circa quos servatur quod hic dicitur, infra, de simon., quoniam.  Vel posset dici quod etiam per inquisitionem deponuntur saeculares propter enormitatem criminis, ut haec littera velle videtur, supra, de dolo et contu., veritatis, ubi deponitur episcopus in modum inquisitionis cui probatum fuit homicidium in modum denunciationis.  De regularibus fiat prout dicitur in illa constitutione ubi dicetur de hoc.  Ber.

 Alioquin
Id est, si aliud crimen ab istis duobus sit probatum in modum inquisitionis quod non impediat ordinis executionem, etiam post peractam poenitentiam, tunc procedat iudex secundum quod sibi videbitur, sed non in officio vel beneficio, cum in aliis duobus casibus non puniantur in plus, ut dixit Io. in proxima notula.  Regulares tamen praelati bene removerentur, qui pro modicis causis removentur ab administratione, infra, de simon., per tuas 1.  Ber.

 Secreto
Exemplo Danielis.  Arg. ad hoc C. de testament., nullum; et simile supra, de elect., quia propter.  Et est expressum quod sigillatim sunt testes examinandi, supra, de testib., venerabili.  Ber.

 Solummodo super illis
Ex hoc habes quod de occultis non est inquirendum nec super illis iuratur, supra, de accusat., qualiter et quando 1.  Unde si dicant testes super his, non valent talia dicta utpote non iurati, ut supra, de testib., de testibus, quia ad hoc non inducuntur.  Simile ff. de iureiuran., si duo § item Iulianus.  Fama ergo alicuius prius laesa debet esse, supra, de accusat., cum oporteat; et infra, de accusat., qualiter et quando 2.  Ber.

 In occulto
Immo tales sunt puniendi, 5. q. 1, quidam.  Et deteriores sunt tales quam illi qui substantias et praedia aliorum diripiunt, 6. q. 1, deteriores; et 6. q. 1, ex merito; et illud detrahentem secreto proximo suo, hunc persequebar, 23. q. 4, nimium sunt; et 23. q. 4, qui peccat.  Ber.

 Inimicos se asserunt
Iudex enim debent interrogare testem an sit inimicus alteri parti, ut 4. q. 3, si testes § item testium.  Quia inimici testes esse non debent, supra, de accusat., cum oporteat, ubi de hoc.  Sed numquid debet inquiri an alias sit criminosus?  De hoc nota supra, de testib., cum causam quae.  Ber.

 Praesumantur
Quia forte nollent ferre testimonium, et ideo ante iuramentum dicunt se esse inimicos illorum.  Quid si post iuramentum dicat se esse criminosum vel alias inimicum, credetur ei?  Certe non.  Immo removebitur sicut ordinandus qui confitet crimen in scrutinio, supra, de aetat. et qualit., quaeris.  Ber.

 Depositionis
Id est, remotionis ab officio et beneficio.

 Dicta paucorum
Nota quod dicta paucorum non infamant, sive non inducunt famam.  Unde praelatus propter hoc non movebitur ad inquirendum.  Fama enim debet esse per villam sive parochiam ad hoc ut fiat inquisitio, infra, de accusat., qualiter et quando 2; et 2. q. 1, Deus omnipotens.  Sed quot appellabis paucos, ut non dicatur infamatus?  Pauci dicuntur quadraginta, infra, de cleri. excom., latores.  Et viginti tres millia dicuntur pauci, 45. dist., disciplina.  Credo quod maior pars viciniae requiratur, quia fama loci requiritur non fama aliquorum, supra, de praesump., illud; et supra, de cons. et affin., super eo; ut ex hoc scandalum generetur et hoc innuitur, infra, de accusat., qualiter et quando 2.  Io.

X 5.01.22 Ad petitionem

 Nec reclamante
Per hoc videbatur recesisse a beneficio litterarum, consentiendo inquisitioni legati tacite renunciando, supra, de offi. deleg., gratum; et supra, de appell., sollicitudinem; ff. de recepti., sed si in servum, in fi.; cum lege ff. de recepti., litigatores; et ff. de recepti., si quis rem; C. commun. utrius. iud., etiam si; et C. de his qui a non dom. man., si non a dominis, in fi.  Sed contra videtur quod non consentit in iudicem qui petit inducias vel causam absentiae allegat coram ipso, supra, ut lite non cont., ad hoc; et supra, ut lite non cont., accedens 2.  Vel qui postulat sibi edi genus actionis, ff. de iud., non videtur.  Et praeterea legatus generalis non potest se intromittere generaliter de causa specialiter alteri commissa, supra, de offi. legat., studuisti.  Unde non valuit quod fecit iste legatus, quare cassatur electus auctoritate ipsius.  Et est hic arg. quod qui tacet non consentit, ff. de servitu. urb. praed., inuitum; et 27. dist., diaconus; et 28. dist., diaconi.  Io.

 Facta fides
Nota quod probationes factae coram eo qui non est iudex faciunt fidem in alio iudicio, ut hic patet, 2. q. 1, in primis; et 3. q. 6, haec quippe; et supra, de testib., praesentata.  Contra illud supra, de iudic., at si clerici.  Item habes hic quod sententia quae nulla est ipso iure rata potest haberi a principe, ut hic patet, et in capitulis praedictis.  Sed hoc propter plenitudinem potestatis, quia ipse mutat substantiam rei, C. de rei uxor. act., rem, in princ.  Alias talis sententia nulla erat.  Io.  Vel dic quod non propter acta quae habita sunt coram legato, voluit Papa ipsum manere privatum, quia nulla erant.  Sed Papae fuit facta fides de talibus propter quae sententiam legati voluit ratam habere, ut haec littera innuit.  Ber.

 Et si restituendus
Hic enim de iure fuerat restituendus propter iudiciarum ordinem non servatum, sed Papa de officio suae potestatis voluit eum manere privatum.  Et forte propter scandalum restitutio quandoque differtur, ut dici consuevit, 3. q. 6, haec quippe; et ut factum legati palliaret.  Contrarium tamen signatur supra, de accusat., qualiter et quando 1.  Dicit Papa quod ordo iuris qui servatus non fuit, corrigatur.  Io.

 Non servatum
Nota quod in inquisitionibus servandus est ordo iuris, infra, de accusat., qualiter et quando 2 § debet; sicut in aliis iudiciis ordinariis.  Sed hoc est verum circa saeculares.  Secus in regularibus ubi non usquequaque servatur, infra, de accusat., qualiter et quando 2, in fi.  Quia de plano et sine strepitu iudiciorum debet cum eis procedi, infra, de accusat., olim.  Sed hic peccatum fuit in alio ordine, scilicet in iudice qui cognoscere non debuit, supra, de offi. legat., studuisti § de offi. legat., studuisti.  Ber.

 Providemus
De plenitudine potestatis sed non de iure.  Ber.

 Inordinate
Id est, per eum ad quem non spectabat, cum dictus G. non consenserit in legatum.

 Per consequentiam
Sic ergo sententia lata contra unum praeiudicat alii consocio propter connexitatem negotiorum.  Simile 81. dist., tantis; et 3. q. 6, haec quippe.  Et simile 59. dist., ordinatos; et 7. q. 1, praesentium; arg. supra, de appell., una.  Simile supra, de probat., per tuas, ubi per primum praesumitur consequens.  Arg. contra supra, de praeben., dilecto.

 Amovimus
Quasi quadam brevi manu.  Simile supra, de caus. poss. et propr., cum ecclesia; et ff. de iure dot., licet § quotiens; eo prius citato, alias non procederetur contra abbatem.  Ber.

X 5.01.23 Accedens

 Publice
Hic videtur quod si aliqua exceptio obiiciatur electo, quod differenda sit donec electus admissus fuerit nisi ipse sit de ea publice infamatus, arg. supra, de appell., constitutus, in fi.; C. ad leg. Corn. de fals., satis aperte; et C. de edict. div. Had. toll., quamvis.  Arg. contra supra, de accusat., omnipotens; 81. dist., tantis; et C. de procur., reum.  Solutio: sed in electo si obiiciatur exceptio, statim est audienda antequam confirmetur.  Sed hic alia ratio est, quia iam fuerat institutus per dominum Papam, nec deerat sibi nisi sola possessio.  Unde mitti debet in possessionem, nisi esset publice infamatus, propter quod differtur, quia etiam si iam esset in possessione, propter tantam infamiam et scandalum, deberet suspendi usque ad purgationem, 2. q. 5, presbyter si a plebe; et 2. q. 5, si mala fama.  Sed ubi non est infamatus, non debet differri executio, secus in his qui adhuc non habent plenum ius.

 Indicatis
Ut infamia expurgetur.

 In expensis
Qui enim exceptionem opponit, fundata intentione actoris, et eam non probat, punitur in expensis, ut hic, et supra, de dolo et contu., finem, ubi de hoc; et supra, de maior. et obed., humilis; quia malitiose eam videtur opponere.  Ber.

X 5.01.24 Qualiter et quando

 Ad inquirendum
Videamus qualiter et quando praelatus procedere debeat ad inquisitionem faciendam et quali poena sit puniendus qui convincitur in modum inquisitionis.  Tunc autem debet praelatus procedere ad inquirendum, cum famam et frequentem clamorem intelligit de excessibus alicuius seu etiam aliquorum, prout patet ex tenore istius constitutionis, et quod sit infamatus non a malevolis et inimicis sed a bonis et discretis, ut hic dicit, et infra, de purg. can., cum in iuventute; et 11. q. 3, in cunctis.  Et tunc distingue, quia aut procedit ex officio suo, aut aliquo postulante inquisitionem.  Si ex officio suo, tunc praelatus cum aliquibus de canonicis suis debet descendere ad locum, 2. q. 1, Deus omnipotens; et 86. dist., si quid vero.  Quia ibi potest melius inquiri, 24. q. 1, pudenda; 23. dist., illud; et supra, de elect., postquam; et 23. q. 1, paratus, vers. eum procul dubio qui in eodem populo creverat etc.  Et recipere iuramenta praelati et clericorum super statu ecclesiae, cum ecclesia est infamata vel etiam cum praelatus, ut supra, de accusat., cum dilecti; secundum illam formam supra, de accusat., qualiter et quando 1 § formam.  Et sic recipiat dicta illorum.  Et ille contra quem fit inquisitio debet esse praesens et omnes contra quod proceditur, nisi per contumaciam se absentent, et ea quae obiiciuntur et nomina testium sunt illi exponenda, ut infra § debet; et 5. q. 2, si primates.  Item si ille contra quem fit inquisitio habet iudicem suspectum, potest illum recusare, ut supra, de appell., cum speciali; et infra vers. non ex odii fomite.  Vel quod iudex sit criminosus, arg. 3. q. 7, iudicet; et 25. dist., primum; et 26. dist., una tantum.  Et contra testes excipere potest, ut in § debet.  Et si testes dicant super his de quibus infamia non praecessit, non valent, supra, de accusat., inquisitionis § 1.  Crimine vero sic probato si praelatus est, debet removeri ab administratione secundum quod vilicus a villicatione removetur, ut infra dicitur.  Alii vero puniuntur secundum arbitrium iudicis, secundum personae meritum et qualitatem excessus, nisi tale crimen probatum fuerit quod post poenitentiam peractam impediat ordinis executionem, ut homicidium et simonia.  Tunc procedendum est ac si in modum accusationis directe probatum fuisset crimen, ut supra, de accusat., inquisitionis, 1. resp., et ibi dicitur.  Qualiter puniuntur de homicidio habes supra, de temp. ord., quaesitum.  De poena regularium propter simoniam commissam ab eis, dic ut infra, de simon., dilectus 2; et infra, de simon., quoniam, ubi dicitur qualiter contra eos procedatur.  Si vero probatum non fuerit et mala fama perdurat, purgationem indicat iudex infamato secundum qualitatem personae et quantitatem infamiae; in quasi defecerit, puniatur, infra, de simon., de hoc; et infra, de simon., insinuatum; et infra, de purg. can., cum P.  Si vero infamatus contumax fuerit et non comparet, iudex nihilominus contra eum testes recipiat lite non contestata et eum puniat, ut supra, ut lite non cont., quoniam § sunt et alii; et infra § debet.  Quales testes recipi debeant dictum est supra, de accusat., cum oporteat.  Quales debeant esse qui recipiuntur in simonia contra regulares dicitur infra, de simon., per tuas 1.  Si vero procedat iudex ad petitionem alicuius procurantis inquisitionem, sive sit ordinarius sive delegatus, ad locum accedat si potest, et vocet illum contra quem procedere debet.  Et tunc recipiat testes quos ille producet qui impetravit inquisitionem.  Tamen si ille negaret infamiam praecessisse, cognoscet primo iudex utrum sit infamatus, et postea procedet super his quae denunciata sunt, alias non procedat nisi primo constet quod infamatus sit, supra, de accusat., cum oporteat; et supra, de accusat., qualiter et quando 1.  Et si actor probet illum esse infamatum, reus potest probare quod sit bonae famae, arg. infra, de purg. can., cum in iuventute; cum potius sit privilegium bonae famae quam infamiae, arg. supra, de accusat., licet, in fi.  Si vero crimen probetur, puniatur, ut supra dictum est.  Si autem non probavit, puniri debet, qui impetravit inquisitionem, ut infra, de calumniat., cum dilectus.  Et ita idem est quantum ad poenam quando proceditur ad petitionem alicuius prosequentis inquisitionem, sicut quando proceditur per officium iudicis ad famam vel clamorem.  Et cum proceditur ad denunciationem alicuius prosequentis inquisitionem, non credo necessariam admonitionem, quia non agitur ad poenitentiam, in quo casu necessaria est admonitio secundum formam Evangelii.  Sed in praedictis duobus casibus agitur ad poenam ut praedictum est, et aliter formatur petitio denunciationis cum agitur ad poenam, et aliter cum denunciatur ad poenitentiam, quia tunc agitur ad poenitentiam peragendam non ad poenam imponendam officii vel beneficii.  Et sic intelligitur finis illius glossae infra quae incipit sic, infra, de simon., licet Heli; de hoc notatur in glossa praedicta.  Item numquid reus potest petere a iudice ut reinquireret contra illum qui impetravit inquisitionem, sicut contingit in aliis iudiciis ubi admititur reconventio, supra, de mut. petit., per totum?  Dicas quod non, quia inquisitio iudicis officio expeditur, non iure actionis.  Sic nec renunciatio aut reaccusatio, quia tunc praesumitur quod ex odio hoc fiat, ut supra, de accusat., cum P; et 3. q. 5, accusatores et testes; et non relatione criminis, sed innocentia reus purgatur, ff. de public. iud., is qui.  Item testes compelli possunt ad probandum inquisitionem, supra, de testibus cog., super his.  Licet in iudiciis ordinariis compelli non debeant in criminibus, si qua principaliter vel incidenter obiiciantur, ut supra, de testibus cog., dilectorum, ubi de hoc.  Dic ut ibi notatur in fine notulae.  Item et illud potest facere praelatus, cum infamia contra aliquem ad ipsum pervenit, ut praefigat terminum volentibus accusare, ut si aliquis apparuerit accusator, audiat illum et procedat legitime in accusatione, supra, de accusat., accedens; et 15. q. 5, de crimine; infra, de purg. can., ex tuarum.  Si autem non apparuerit, tunc potest procedere ad inquirendum, ut supra dicitur.  Vel indicere purgationem in qua si defecerit, puniatur, ut supra, de accusat., accedens.  Sed melius est quod inquirat, quia periculosum est accusare, quia de facili nullus accusaret.  Quid si aliquis alterius diocesis vel de alia parochia hoc tacito impetret inquisitionem vel denunciet, numquid debet audiri, cum ipsius non intersit?  Praesumitur quod non caritative denunciet vel impetret inquisitionem.  Unde credo illum repellendum, arg. supra, de testib., ex parte, in verbo illo, tacito quod miles fuerit, etc.  Ber.
  
 Distinximus
In parte decisa ab illa decretalis, supra, de accusat., qualiter et quando 1, cuius verba hic ponuntur usque ad § debet.  Ber.

 Redde rationem
Sed qualiter debet rationem reddere praelatus administrationis suae?  Praelatus enim debet reddere ratione suae administrationis tamquam tutor, C. de iud., licet; quia comparatur tutori et procurator est, non dominus, supra, de dolo et contu., ex litteris; et 12. q. 1, dilectissimis.  Potest dici quod staretur suo iuramento, si aliter non potest reddere rationem, arg. C. de dolo mal., si maior; et C. und. vi, si quando; 2. q. 1, in primis, vers. gloriosus vero; et supra, de his quae vi met. caus. fi., super eo.  Ber.

 Et famam
Arg. famam nihil per se probare, 35. q. 6, si duo; supra, de eo qui cog. consang., super eo.  Arg. contra supra, de praesump., illud; et supra, de cons. et affin., super eo; et 4. q. 3, si testes § item saepe.

 A malevolis
11. q. 3, in cunctis.  Si hoc constaret quod a talibus esset orta, alias difficile est probare famam ortam esse a talibus, cum fama ab incerto auctore procedat, de conse. dist. 4, sanctum est.  Unde satis potest dici quod indicenda est purgatio undecumque procedat infamia saltem propter scandalum, arg. infra, de purg. can., accedens.  Ber.

 Concussis columnis
12. q. 2, gloria episcopi; et 2. q. 7, accusatio 1.

 Morbum utrumque
Unus morbus est quando falso vel malitiose accusantur.  Contra hunc remedium medicinale est insciptio, infra eodem capitulo, vers 1.  Alter morbus est quando delinquunt insolenter.  Contra hunc remedium medicinale est inquisitio, infra eodem capitulo, vers. 2.  Host.

 Praecedat inscriptio
Sic supra, de accusat., super his; et infra, de simon., licet Heli.

 Praesens is contra quem
Ex hoc § colligitur manifeste quod ordo iuris servandus est in inquisitione facienda, supra, de accusat., ad petitionem.  Sed hoc verum est circa saeculare; circa regulares non est usquequaque servandus, ut dicit in fi.

 Leve compendium
Id est, perversum et praecipitatum iudicium levis iudicis, quia forte vult breviare lites.

 Ad grave dispendium
Id est, ad poenam auctoritate talis processus inflictam.

 Forma
Sic infra, de simon., licet Heli.  Forma ista triplex est, cum proceditur accusando, denunciando, et inquirendo, ut si agatur in modum accusationis et probatur crimen, deponatur reus, quia hic est effectus accusationis, ut supra dicit in verbo, et criminalis accusatio, quae ad diminutionem capitis, id est, degradationem intenditur.  Cum agitur per inquisitionem alia poena imponitur, ut dictum est in illa notula magna ibi: crimine vero probato.  Unde videtur scilicet per hanc litteram quod si per inquisitionem probetur simonia vel homicidium quod non deponatur, quia ad hoc non est actum, supra, de ord. cognit., cum dilectus.  Arg. contra supra, de accusat., inquisitionis, 1. resp., ubi de hoc; et supra, de dolo et contu., veritatis; dic ut ibi.  Cum vero proceditur per denunciationem, nisi in praedictis duobus casibus ad poenitentiam agitur peragendam, tunc in praedictis duobus casibus etiam punitur, sicut cum agitur per accusationem vel inquisitionem, ut dicto capitulo supra, de dolo et contu., veritatis.  Sed cum agitur per denunciationem, tunc in praedictis casibus non est necessaria admonitio, supra, de accusat., cum dilectus.  In aliis vero casibus cum agitur per inquisitionem vel accusationem, punitur ad arbitrium iudicis, arg. supra, de accusat., inquisitionis, 1. resp., in fi.; et infra, de accusat., praelatorum; et arg. infra, de calumniat., cum dilectus.  Denunciatio vero regulariter fit ad poenitentiam peragendam.  Et eius effectus sive finis est poenitentiae impositio, et tunc necessaria est caritativa admonitio, ut hic dicit; et supra, de accusat., cum dilectus; et supra, de accusat., si quis; alias repellitur denunciatior, ut ibi dicitur.

 Facilius
Infra, de simon., per tuas 1, circa fi.  Notare potes hic argumentum quod dignior est coetus clericorum quam coetus monachorum, ut 16. q. 1, legi.  Ber.

X 5.01.25 Sicut olim

 Institutum
18. dist., quoniam.

 Celebrare
Sic et abbates et priores abbates proprios non habentes de triennio in triennium celebrant capitula sua, supra, de statu monach., in singulis; et supra, de statu monach., ea quae.

 Statuant
Isti erunt quasi testes synodales, sic supra, de testibus cog., praeterea; simile 35. q. 6, episcopus in synodo.  Et debent esse de eodem episcopatu, honesti et discreti, quia tales melius possunt investigare veritatem quam extranei, arg. supra, de testib., veniens 2, in fi.; et 35. q. 6, consanguineos; et 35. q. 6, notificamus; supra, qui matrim. acc. poss., videtur.  Et isti appellantur visitatores qui debent circuire totam parochiam de villa in villam, ut 80. dist., non debere; unde hoc sumptum videtur.  Et illi procurabantur per parochias ad quas accedunt, quia suis stipendiis hoc facere non debent, supra, de praescrip., cum ex officii; et 28. q. 1, iam nunc, in fi.; et 12. q. 2, caritatem.  Et officium suum non debet eis esse damnosum, arg. 4. q. 3, si testes § venturis.  Arg. contra quod episcopus debeat eos procurare habes supra, de offi. ord., inter caetera; et 23. q. 1, militare.  Prioribus concordantiis credo standum, moderatos tamen sumptus petent.  Io.

 Absque ulla iurisdictione
Si isti non habent iurisdictionem.  Ergo non possunt aliquos cogere vel citare ut veniant vel respondeant, immo possunt eis dicere: ingressus es ut advena, numquid ut iudices nos, 3. q. 6, leges?  Item videtur quod debeant esse iurati, 35. q. 6, episcopus in synodo.  Sed sufficit quod sint honestae personae, quibus merito sit credendum super his quae referunt in concilio provinciali.  Item quare prius denunciatur hoc metropolitano quam episcopo, cum prius deberet denunciari episcopo quam archidiacono, 25. dist., perlectis.  Demum si episcopus esset negligens, archiepiscopo, 9. q. 3, cum simus; et 9. q. 3, conquestus.  Et per hoc ecclesiasticus ordo confunditur, si sua iurisdictio episcopo non servatur, 11. q. 1, pervenit, in fi.  Dicas quod isti inquisitores solam famam referunt metropolitano secundum quod intelligunt, et inquirunt sine aliqua iurisdictione ut per alios ad denunciationem ipsorum possit visitare provinciam, quia ex hoc apparet episcopus negligens.  Tamen si episcopus vellet corrigere illos excessus, non perderet suam iurisdictionem nisi tunc demum cum negligens apparet, 9. q. 3, cum simus § ulti.  Et eo ipso quos haec referuntur metropolitano, apparet quod multa sunt apud eos episcopos quae egent correctione, 18. dist., pervenit.  Unde videtur esse diminuta iurisdictio metropolitanorum in hoc quod olim poterant descendere et inquirere an episcopi essent negligentes, non ut statim inquirerent de criminibus, nisi postquam constaret de negligentia.  Sic potest intelligi, supra, de censib., sopitae; et supra, de censib., extravag. Romana; et supra, de praescrip., cum ex officii.  Hodie vero non possunt nisi primo eis per alios referatur secundum quod hic innuitur.  Alias superflua et onerosa fuisset ista constitutio, et istis inquisitoribus minus creditur quam aliis officialibus, quia aliis creditur quamdiu contrarium probetur, 4. q. 4, nullus § aliquando; ff. de off. praef. urb., omnia § quies; supra, de appell., cum parati; arg. ff. de reb. eorum qui sub tut., magis § illud; ff. de cust. reo., divus.  Hoc ideo quia isti famam solam referunt, nec sunt iurati.  Sed illi iurati sunt et famam non referunt, sed ipsum factum.  Et isti inquisitores non debent amittere officium suum, quamvis praelati inquirant, corrigant et reforment, ut referant metropolitano an oporteat ipsum supplere negligentiam episcoporum.  Alias nesciret et ita non impediretur eorum inquisitio propter factum episcoporum.  Io.

X 5.01.26 Olim

 Relaxatis
Ut si oportuerit, possint ferre testimonium in negotio inquisitionis, cum per eos melius quam per alios possit inquiri veritas, supra, de testib., veniens 2; dum tamen ex alia causa repelli non possint, infra, de simon., per tuas 1; et supra, de re iudic., cum I et A.

 Post incoeptum negotium
Nota quod lite pendente non est aliquid innovandum, supra, ut lite penden., a memoria; et supra, ut lite penden., per totum; et supra, de iure patron., ex litteris; arg. 16. q. 4, volumus.  Item est arg. quod causa coepta inter praelatum et subditum suspensa est iurisdictio praelati ac si esset appellatum ab eo, supra, de accusat., cum dilectus.  Et totum iudicium suum ad maiorem delatum est iudicem.  Unde facit iniuriam iudici sub quo eorum commune negotium pendet, arg. 2. q. 1, nomen.  Et iudex totum debet revocare si quid faciat in eis, ut hic videtur, cum ex odio videatur procedere negotio coepto.  Arg. contra 8. q. 4, nonne, ubi dicit quod usque ad finem causae non possunt recedere a sua iurisdictione, ut ibi dicit.  Arg. 15. q. 8, sciscitantibus, in fi., et obedientiam exhibere, ut dicitur.  Et si non faciant per iudicem compellantur, ut infra dicitur, vers. proviso etc.  Ipse autem compellere eos non debet.  Si tamen iudices in hoc essent negligentes, ipsemet praelatus potest excommunicare si non obedirent vel alias excederent, arg. supra, de offi. ord., significavit; et supra, de offi. deleg., prudentiam § sexta, in fi.  Alias solveretur obedientia, quod non esse debet.  Ex eo quod dicit infra, contra iustitiam spoliavit, videtur a contrario, quod si iusta causa subsit quod eos punire possit, quod credo.  Honestum tamen esset si per iudices hoc fieret, et quod dicit, relaxetis etc., praemisit causam ne reformatio monasterii retardetur, ut possint ferre testimonium, supra, de testib., veniens 2.

 Adhaerentes
Arg. quod idem iuris est in accessorio quod in principali, ut supra, de offi. deleg., prudentiam, vers. fi., ubi de hoc; et sublato principali et accessorium et quae adhaerent religiosis, religiosa sunt, ff. de rei vend., quae religiosis.

 De plano et absque iudiciorum
Sic supra, de statu monach., ea quae.  Et ita ordo iudicarius non videtur usquequaque servandus circa regulares, ut supra, de accusat., qualiter et quando 2, in fi.  Quia de facili removentur ab administrationibus, ut ibi, et infra, de simon., per tuas 1.  Quasi summaria cognitio videtur sufficere ex eo quod dicit: de plano.  Sed in aliis non de plano sed magis iudice sedente pro tribunali, 2. q. 3, si quem § praevaricator, vers. abolitio; et 3. q. 3, induciae § spatium, vers. a iudice.  Et manifestis probationibus, 5. q. 6, Epiphanium; C. de probation., sciant.

 De tacenda veritate
Hoc ipso quod hoc fecerat suspectus erat abbas et talia iuramenta non tenent, supra, de testib., constitutis 1.  Et merito talia iuramenta relaxanda sunt ut veritas reveletur.  Simile supra, de testibus cog., venerabilis.  Et sine peccato servari non possunt, quia celare veritatem mortale est peccatum, 11. q. 3, quisquis; et infra, de crim. falsi, falsidicus.  Expedit enim peccata nocentium nota esse, ff. de iureiuran., eum qui § 1.

 Copiam dari faciatis
Supra, de accusat., qualiter et quando 2 § debet.  Et est hoc notabile contra quosdam qui non faciunt copiam dictorum, et supprimunt testium nomina a quibus iuste posset appellari, licet dicatur quod non usquequaque servari debet ordo iuris, tamen in hoc bene servari debet.  Ber.

 De bonis
Supra, de accusat., ex parte, ubi de hoc.  Ber.

X 5.01.27 Praelatorum excessus

 Adhibeatur remedium
Simile, quia nisi iustitia conatus cupiditatis reprimeret, ius litigatorum extingueretur, supra, in constitutione Gregorii ix, rex pacificus.

 Prodigus
Simile supra, in constitutione Gregorii ix, rex pacificus.

 Personaliter
In casu isto inquisitores non possent aliis committere vices suas.  De hoc habes supra, de offi. deleg., quoniam Apostolica.

 Pro meritis recepturus
Ut poena docente agnoscat qualiter ipse excesserat in praemissis; simile 27. q. 1, si homo esses; et 27. q. 1, si custos; et supra, de offi. legat., nisi specialis; ut sapiens sit in poena qui stultus fuit in culpa, 38. dist., qui ea.  Et quod Dei timor a malo non revocat etc., supra, de elect., cum in cunctis; et supra, de vit. et honest. cler., ut clericorum.  Et necesse est ut ferro abscindantur, etc., 82. dist., plurimos.  Ber.

 Vendendi
Nota quod licet aliquis denuncietur sive accusetur ut suspectus de dilapidatione, non debet statim removeri, infra, de simon., licet Heli.  Sed interdici debet eidem omne genus alienandi, ut hic patet, et supra, de offi. deleg., venerabili, ubi de hoc.  Immo ei dabitur interim coadiutor sine cuius consilio nihil faciet si suspectus est, ut ibi dicitur.  Ber.

