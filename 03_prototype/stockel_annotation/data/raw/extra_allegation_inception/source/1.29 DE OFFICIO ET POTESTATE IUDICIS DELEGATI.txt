X 1.29 DE OFFICIO ET POTESTATE IUDICIS DELEGATI

X 1.29.01 Quia quaesitum

 Compellunt
Unde iactura causae affici debent qui patrocinium potentiorum advocant, C. ne lic. pot. patroc., divine; et infra, de alienat. mut. iud., ex parte.  Et iudex propter prohibitionem illorum non dimittat suam iustitiam exercere, infra, de iudic., decernimus, in fi.; arg. 11. q. 3, quatuor; 11. q. 3, iniustum; et C. quod metus cau., venditiones.

 Pari poena
Sic patet quod facientes et consentientes pari poena constringuntur; sic 2. q. 1, notum; 86. dist., facientes.  Arg. contra quod magis puniuntur consentientes quam agentes, 24. q. 3, qui aliorum; et 11. q. 3, qui consentit.  Ad hoc nota quod quadruplex est consensus, scilicet, negligentiae, consilii, cooperationis, et auctoritatis seu defensionis.  In primo casu, scilicet, negligentiae, minus peccat consentiens quam faciens, nisi forte negligentia nimis crassa fuerit, ut in praelato, ut 1. q. 1, quicquid invisibilis; et 83. dist., consentire; et 83. dist., nihil.  In secundo casu, scilicet, consilii, minus punitur; plus tamen quam negligens, arg. 86. dist., tanta.  In tertio casu, cooperationis, aequaliter peccant facientes et consentientes, et secundum hoc intelliguntur omnes auctoritates quae dicunt quod aequaliter puniuntur.  In quarto casu auctoritatis sive defensionis, magis peccat consentiens defendendo et auctoritatem praestando quam faciens, et magis puniendus est, 24. q. 3, qui aliorum; et 11. q. 3, qui consentit.

 Impedire
Vide qualiter iurisdictio extenditur ad illos de quibus in rescripto mentio non habetur.  Sic excommunicatio extenditur ad illos in quos lata non fuit, infra, de sent. excom., nuper; et infra, de sent. excom., si concubinae.  Et hoc contingit quia impedit ipsam iurisdictionem, et iudex omnia potest quae ad ipsam iurisdictionem pertinent, et sine quibus causa expediri non potest, infra, de offi. deleg., praeterea; et infra, de offi. deleg., significasti; et infra, de offi. deleg., prudentiam, in fi.; et infra, de offi. deleg., suspicionis, 1. resp.; et infra, de testib., tam litteris.

X 1.29.02 Sane si a nobis

 Priorum litterarum
Contra supra, de rescript., caeterum, ubi valent primae litterae si secundae non faciant mentionem de primis.  Sed illud intellige quando ad diversos iudices primae et secundae impetrantur, hic quando ad eosdem iudices primae et secundae litterae impetrantur, et forma diversa est.  Unde videtur dicere quod supersedere debent, donec consulant superiorem qualiter debeant se habere in causa ipsa, secundum quas litteras procedant, ne pro tali varietate negotium ex toto impediatur, si vellent sequi utramque formam.  Sed secundum hoc videtur negotium impediri.  Non impeditur finaliter, sed ad tempus, vel quousque Papa rescribat super illo.  Sed hodie non videtur habere locum quod hic dicit, quia procedere debent per formam primo sibi datam, ex quo secundae litterae non faciunt mentionem de primis, infra, de appell., ut debitus; et supra, de rescript., capitulum; et quia tacita veritate impetratae sunt, cum non fecerint mentionem de prima forma.  Alii volunt intelligere hoc capitulum ut concordet cum illo supra, de rescript., caeterum, et dicunt quod procedendum est per primas, et supersedere debent executioni secundarum donec consulant Papam super poena imponenda illi impetranti tacita veritate.  Sed haec littera utrarumque contradicit eis, et est prius primum dictum verius per decretalem infra, de appell., ut debitus.  Sed super expensis potest puniri, supra, de rescript., caeterum, in fi.  De hac materia dixi supra, de rescript., sicut Romana.

X 1.29.03 Si pro debilitate

 Liberum
Etiam partibus invitis, cum potestas sit taliter a lege concessa, C. de iud., a iudice; infra, de offi. deleg., quoniam Apostolica; nisi in casu eiusdem decretalis infra, de offi. deleg., quoniam Apostolica § is autem; et infra, de offi. deleg., pastoralis, in princ.  Et compellere etiam potest renuentem, nisi malitiose exonerare se vellet, ut ibi dicit.  Et sic semper iusta causa debet subesse quando causam committit, ut hic habes.

 Personis discretis
Infra, de cons. et affin., ex litteris; et infra, de praeben., super inordinata.

 Te consulere
Tamquam virum discretum et non tamquam iudicem, si vices suas in totum commisit, ut infra, de offi. deleg., super quaestionum § porro; alias si cum eo postea vellet iudicare, non valeret, infra, de offi. deleg., cum super.

 Causae
Puta inquisitio excesuum provisio ecclesiae, arg. infra, de offi. deleg., quoniam Apostolica § 2; secundum formam illius §, alioquin bene posset committere magis perito.

 Graves
Sic etiam gravia negotia debet quis per se tractare, et non per procuratorem, C. de procur., in pecuniariis.  Nec tamen potest cogi constituere procuratorem, infra, de procurat., querelam.  Ber.

X 1.29.04 De causis

 Certum terminum
Tempus id currit postquam litterae iudicibus praesentatur, infra, de appell., super eo 2.  Quid si infra viginti dies causa committatur terminanda, numquid induciae viginti dierum dandae sunt, 3. q. 3, offeratur?  Videtur quod sic, quia beneficium iuris nemini est auferendum, 28. dist., de his, in fi.; ff. de re iud., si se non § si quis ex testamento; et restitutio quae infra quadriennium determinari debet, reo dilationem petente prorogatur ultra quadriennium, et tunc prodest tam reo quam actori, C. de temp. in int. rest., petendae.  Sed contradicit in fine, quia tempus prorogari non potest nisi de consensu partium.  Solutio: propter temporis angustiam puto arctandas inducias et non ampliandas.  Interdum enim licet iudici arctare tempus a lege statutum, ff. de re iud., qui pro tribunali; et infra, de re iudic., quod ad consultationem.  Nam et causa criminalis infra biennium terminanda est, C. de iud., properandum, in princ.; et C. ut inf. cert. temp., criminales.  Quandoque tamen infra quinquaginta dies, C. ut omn. tam civ., nemo.

 Consensu partium
Arg. quod de consensu partium solemnitates iuris possunt remitti, arg. infra, de restit. spol., licet; et ff. de feri., ne quis messium.  Arg. contra infra, de fer., conquestus; et 3. q. 5, accusatoribus; 23. dist., quorundam; C. de liber. caus., nec si volens; C. de recepti., authen. decernimus; C. de iureiuran., cum et iudices § sed quia.  Solutio: illae solemnitates iuris quae sunt introductae in favorem partium, possunt omitti de consensu partium, ut ff. de feri., ne quis messium; et infra, de testib., tuis quaestionibus; et infra, de restit. spol., licet.  Sed illis solemnitatibus quae sunt introductae propter reverentiam dierum partes renunciare non possunt, infra, de fer., conquestus.  Et illis quae pro communi utilitate sive publica, ut in praeallegata, C. de iureiuran., cum et iudices § sed quia; et caeteris quae sunt de substantia iudiciorum, ut est libelli oblatio et litis contestatio, et quod sententia feratur in scriptis.

 Prorogetur
Et ita patet quod iurisdictio quae certo tempore finitur potest prorogari ad maius tempus.  De prorogatione iurisdictionis dicetur infra, de offi. deleg., P et G.  Et si compromissum fiat ad certum tempus, finitur compromissum, nisi de consensu partium prorogetur, ff. de recepti., diem.

 Eo transacto
Posset quaeri in capitulo isto: pone quod iudex ultima die iurisdictionis suae tulit sententiam.  Quis mandabit ipsam executioni, numquid idem iudex?  Dico quod sic, quoniam potestas cognoscendi expiravit, non potestas exequendi, arg. infra, de offi. deleg., in litteris.

 Venire
Dum tamen citatio teneat, alias non tenetur, supra, de elect., bonae 2; et infra, de fer., conquestus.  Ber.

 Certa
Sic est in usurariis, infra, de usur., quia in omnibus.  Et si illi perseveraverunt, excommunicentur, infra, de usur., praeterea.  Sed certa poena statuta est, quia si est contumax, si talis est res, debet mitti in possessionem causae rei servandae.  Si non est talis, excommunicetur, infra, ut lite non cont., tuae; et infra, ut lite non cont., quoniam.  Quid si diversae sunt poenae?  Minor imponatur, de poen. dist. 1, poenae; 50. dist., si quis voluntate; et 50. dist., si qua femina; vel locus erit gratificationi, infra, de iure patron., cum autem; vel illam quae magis timetur, ut in capitulo infra, ut lite non cont., quoniam, in fi.

 Eandem infligas
Cum sis delegatus, quo casu dispensare non potes, sed iure communi procedere, cum fines mandati exacta diligentia sint servandi, supra, de rescript., cum dilecta; secus in ordinario, qui dispensare potest, infra, de iudic., at si clerici.

 Arbitrium
Arg. ff. de iure delib., si servus § 1; qualitate delicti et causae et personae inspecta, infra, de homic., sicut dignum.

X 1.29.05 Praeterea

 Simpliciter
Sine aliqua forma expressa, quia si certa forma esset data, illa esset servanda, supra, de rescript., cum dilecta.  Sed cum simpliciter mandat quod iniustum fuerit exequaris, supra, de fil. presbyt., dilectus.  Tunc habet locum quod hic dicit, quod omnia potest sine quibus causa expediri non potest, infra, de offi. deleg., prudentiam, in fi.; et infra, de offi. deleg., suspicionis.  Et sic est quod verbum simpliciter positum, generaliter intelligitur, 19. dist., si Romanorum; et infra, de privileg., quia circa.

 Coercere
Secundum tenorem illius decretalis infra, ut lite non cont., tuae.  Si lis est contestata, secundum tenorem illius decretalis infra, de dolo et contu., prout.

 Mandatum
Secundum quod habetur infra, de restit. spol., conquerente.

 Ex eo quod causa
Arg. quod concessio principali conceditur accessorium, 8. dist., quo iure; et 16. q. 1, si monachus; et ff. de iuris., cui iurisdictio; et ff. de re iud., quidam; C. ubi et apud quem cog. rest. agit. sit, cum scimus; et infra, de in integ. restit., causa.  Arg. contra 20. q. 3, constituit; ff. deposi., depositum § quae depositis; et infra, de testamen., ad haec; ff. de usufru., item si fundi § sed si insula; 2. q. 6, quisquis; et C. de episcopal. aud., authen. si liberi; et C. de liber. praet., authen. ex causa; et C. de legi. et const., servis.  Solutio: prima pars vera est, et capitulum 20. q. 3, constituit, non est contra, quia ibi intentio principalis fuit circa res, alia non tangunt contrarium.  Item est arg. quod aliquo prohibito, prohibetur omne id per quod pervenitur ad illud, ff. de sponsal., oratio; infra, de procurat., tuae.  Verumtamen licet aliqua sint annexa, et alicui concessa, licet unum admittatur, non tamen aliud, immo nec illud, ff. de lib. et post., si ita § regula.  Sed illud est speciale favore libertatis.  Item arg. quod idem iuris est in utroque connexorum, supra, de consti., translato; et 1. q. 3, si quis obiecerit; et 8. dist., quo iure; et infra, de appell., una; ff. de appellat., si qui; et ff. de appellat., si qui § si quis; et ff. de appellat., si qui § sed cum.  Arg. contra infra, de eo qui dux. in matr. quam pol. per adult., propositum; C. de fid. instrum., si uteris; et infra, de despon. impub., de illis 2; et 2. q. 5, interrogatum.  Solutio: idem iuris est in utroque connexorum, ubi alterum sine altero esse non contingit, ut hic, et ubi eadem ratio est in utroque casu, ut supra, de consti., translato; secus ubi diversa est ratio, ut patet per contraria.

X 1.29.06 Quamvis

 Duobus
Haec fuit dubitatio, quia causa commissa fuit duobus sub hac forma: mandamus ut procedatis in causa.  Quod iustum fuerit facientes, nulla clausula adiecta, quod si ambo non poteris, etc.  Credebatur quod si unus non posset interesse, quod non posset committere.  Ideo quaesivit episcopus Wintoniensis an posset committere vices suas, et dicit quod bene potest, quia clausula illa nihil facit quantum ad potestatem committendi, cum habeat illam a lege, infra, de offi. deleg., pastoralis, 1. resp.; et infra, de offi. deleg., quoniam abbas; et C. de iud., a iudice.

X 1.29.07 Significasti

 Ordinarius
Dubitatio fuit, quia iste credebat quod delegatus iudex non posset suam sententiam mandare executioni, arg. 2. q. 6, quisquis 2; et ff. de re iud., a divo pio; sed potest, ut hic patet.

 Non vult
Si non vult, potest compelli a delegato qui maior est illo etiam episcopo quantum ad causam illam, infra, de offi. deleg., sane quia; et infra, de offi. deleg., pastoralis, 1. resp.; etiam si sciat eam iniustam, infra, de offi. deleg., pastoralis § quia vero; dum tamen faciat ei fidem de iurisdictione sua, infra, de offi. deleg., cum in iure; et C. de mand. princ., si quis.

 Resistentibus
Quos potest excommunicare, cum habet coerctionem; alias talis executio delusoria videretur, infra, de offi. deleg., ex litteris; et arg. ff. de off. eius cui man. est iur., mandatam, in fi.; et supra, de offi. deleg., quia quaesitum.

 Restiterint
Et sic videntur fieri de sua iurisdictione praestando impedimentum.  Unde illos potest excommunicare, supra, de offi. deleg., quia quaesitum; et infra, de testib., tam litteris.

X 1.29.08 Si quando

 Transactione
Transactio in spiritualibus intervenire non potest proprie sumpto vocabulo, infra, de transact., super eo.  Amicabilis autem compositio posset, infra, de transact., statuimus; arg. ad hoc infra, de praeben., nisi; et infra, de rerum perm., exhibita.  Unde expone transactione, id est, amicabili compositione.

 Institutionem
Unde titulum non habent vel causam possidendi titulus enim non acquiritur per transactionem in spiritualibus, sed canonica institutione, infra, de instit., ex frequentibus; et ff. de decur., Herennius Modestinus.

 Mandato
De mittendo in possessionem illum transigentem.

 Resistere
Sed precibus instet, alias appellet si non admittat preces et tenebit appellatio, infra, de offi. deleg., super eo; arg. infra, de re iudic., cum super.

X 1.29.09 In litteris

 Praecepit
Cum effectu, scilicet, nam si mandavit.  Et non est paritum, ipsemet postea exequatur, ut supra, de offi. deleg., significasti.  Verba enim cum effectu sunt accipienda, infra, de cleri. non residen., relatum; et de poen. dist. 1, haec autem verba; et ff. quod quisque iur., hoc edictum § haec autem verba; et infra, de spons., adolescens.  Haec potest facere usque ad annum a die latae sententiae, infra, de offi. deleg., quaerenti.

 Officio suo functus
Sic ff. de re iud., iudex; et infra, de offi. deleg., venerabili.  Et ita expirat delegati iurisdictio, sententia lata et executioni mandata, ut hic.  Item finitur mortuo iudice, cui proprio nomine scribitur, infra, de offi. deleg., quoniam abbas, a contrario sensu.  Item per mortem illius contra quem litterae impetrantur re integra, supra, de rescript., significavit; item revocato mandato, ff. de iud., iudicium; et per secundas litteras quae expressam faciunt mentionem de primis, supra, de rescript., caeterum.  Item si iudex remittit causam superiori, infra, de offi. legat., licet.  Item elapso termino commissionis, supra, de offi. deleg., de causis.  Item si re integra moriatur delegans, infra, de offi. deleg., gratum; et infra, de offi. deleg., licet.  Item per legitimam recusationem, infra, de for. compet., licet ratione; et infra, de appell., ut debitus.  Item per delationem appellationis, arg. infra, de appell., saepe; et infra, de appell., interposita.

X 1.29.10 Consultationibus

 Antequam
Alias si fraudulenter recessisset, secus esset, infra, de appell., suggestum; vel post citationem, infra, de eo qui mitt. in poss. caus., si adversarius.  Sed ibi suppletur: maxime, et hic eodem modo.

 Restitutionem
Sic videtur quod si quis sit absens iusta de causa, et non animo fraudandi, non debet fieri missio in possessionem bonorum ipsius, ff. quib. ex caus. in poss. eat., Fulcinus § quid sit latiare; arg. ff. de iud., non videtur; ff. de peculi., eo tempore, 1. resp.  Arg. contra C. de rest. milit., ignorare; et ff. de reb. auct. iud. poss., pupillus; et ff. quib. ex caus. in poss. eat., Fulcinus § si fundum.  Quia in istis contradicitur quod etiam iusta de causa absens si non defenditur, fit missio in possessionem.  Solutio: aliud est bona alicuius possideri, et aliud in possessionem mitti, et aliud restituere possessionem, quia si aliquis vocatus latitat causa fraudandi creditores, si non defendatur boni viri arbitratu, bona eius possideri iubentur, et etiam venduntur, ff. quib. ex caus. in poss. eat., Fulcinus, circa princ.; et ff. quib. ex caus. in poss. eat. § quid sit latiare; et C. de bon. auct. iud. poss., cum proponas; et secundum quod dicitur in authentica ibi posita C. de bon. auct. iud. poss., authen. et qui iurat. Si autem vocatus non latitat ut fraudet creditores, sed absens est ex quacumque causa probabili vel non probabili, necessaria vel non necessaria, si non defendatur, mittuntur creditores in bonorum possessionem causa custodiae, nec ea vendere possunt, nec possident, ff. ex quib. cau. maio., item ait § hic autem; et ff. de acq. poss., possideri § ulti.; et infra, ut lite non cont., quoniam, in fi.; et hoc in personali actione.  Sed si quis absens sit contra quem agatur actione reali, citari debet ad domum, et interrogandi sunt amici an ipsum defendere velint, ff. ex quib. cau. maio., ergo.  Et si non sit qui eum defendat, fit missio in possessionem petitam causa rei servandae, infra, ut lite non cont., quoniam § in aliis.  Et sic intelligitur contrarium illud ff. quib. ex caus. in poss. eat., Fulcinus § si fundum.  Aliud est possessionem restituere, ut hic dicitur, quia tunc est possessor quousque evincatur proprietas, et habet commodum possessionis, et hoc denegatur in casu praesenti si daretur restitutio; quasi diffinitive procederetur contra absentem lite non contestata, quod esse non debet, infra, ut lite non cont., per totum.  Et idem est servandum in hac causa, sicut esset si tractaretur causa proprietatis, infra, ut lite non cont., accedens 1.  Quid ergo faciet iste spoliatus?  Fiet denunciatio ad domum legitimam, et si non sit qui eum defendat, mittatur in possessionem causa rei servandae.  Reo postea veniente, iusta probata causa absentiae restituitur in integrum, vel ad appellandum.  Et haec missio non prohibetur hic, sed restitutio tantum.  De restitutione absentis dicitur 2. q. 6, biduum § si adversus absentem.  Et etiam sine iusta causa restituitur ei possessio quandocumque infra annum, prout dicitur in decretali infra, ut lite non cont., quoniam § in aliis. 

 Possessionem et deiectionem
Nota quod haec duo tenetur qui petit restitui, scilicet se possedisse et spoliatum fuisse, infra, de restit. spol., olim causam; et infra, qui fil. sint legit., causam quae 2.  Et idem est si aliquis spoliavit vel mandavit vel ratam habuit spoliationem, infra, de restit. spol., cum ad sedem, ad fi.; ff. de vi et de vi arm., praetor ait § deiecisse.

 Nisi is
Per hanc litteram videtur quod si iste contumaciter fuisset absens, quod esset restitutio facienda.  Quod non est verum nisi post litem contestatam, quia tunc si esset contumax reciperentur testes, et restitueretur si probasset suam possessionem et spoliationem.  Et sic intellige versiculum ultimum, alias testes ante litem contestatam propter contumaciam non sunt recipiendi in causa restitutionis, infra, ut lite non cont., accedens 1; et sic mutat casum.  Similis mutatio est infra, de caus. poss. et propr., cum olim.  Quia supra dixit de eo qui erat absens probabili causa, et antequam sciret litteras contra se impetratas, et hic loquitur cum lite contestata, contumax invenitur, et in eo casu, si liquet de causa, restituitur possessio, infra, de dolo et contu., prout.  Vel mittitur tantum in possessionem causa rei servandae propter contumaciam lite non contestata, infra, ut lite non cont., quoniam § in aliis.  Vel potest intelligi secundum opnionem illorum qui dicebant quod lite non contestata possunt recipi testes contra contumacem, et sententia ferri.  Haec fuit opinio Hug., et sic proprie tenetur illud, nisi.  Ber.

X 1.29.11 Sane

 Vices nostras
Nota quod delegatus vicem gerit delegantis, 93. dist., praecipimus; et 94. dist., valde; et ff. de off. eius cui man. est iur., et si praetor.

 Terminandam
Arg. 21. dist., inferior; et 21. dist., denique.  Item maior est ordinario quantum ad causam illam, infra, de offi. ord., pastoralis.  Item arg. quod Papa potest ligari ab illo, cui peccata sua confitetur, 2. q. 5, mandastis.

 Si episcopus
Cuius causa commissa est delegato, et ita est de iurisdictione delegati quantum ad illam causam.

 Persona
Cuius causa non est delegato commissa, tamen si iurisdictionem delegati impediat, delegatus potest illum punire, ut hic dicitur, et supra, de offi. deleg., quia quaesitum.

 De iurisdictione
Quia ex tali delegatione fit de sua iurisdictione, cuius causa est delegato commissa.

 Compelli
Cum habeat iurisdictionem in illum, alias nulla esset delegatio talis, infra, de offi. deleg., ex litteris; et ff. de off. eius cui man. est iur., mandatam, in fi.  Et est notabile, quia defertur maioribus in poenis inferendis propter dignitatem.  Contra habes infra, de statu monach., ea quae, 1. resp.

 Officium
Quando sic specialia interdicuntur, alia non interdicta potest exercere, supra, de corp. vitia., significavit.  Secus si esset simpliciter ab officio suspensus.  Ber.

 Specialiter
Hoc fit cum episcopus suo nomine convenitur, et est arg. quod alius pro delicto alterius punitur.  Item arg. pro delicto unius totam terram supponi interdicto, supra, de postul. praelat., ad haec; et infra, de spons., non est.

X 1.29.12 Ex parte N.

 Omnino
Id est, sine aliqua pactione, conditione vel modo.

 Dimittere
Videtur quod talis renunciatio simoniaca fuerit, quia qui remittit, dat, 8. q. 3, talia; et infra, de testib., veniens 1; et ff. de calum., quin etiam; et ff. quae in fraud. cred., in fraudem.  Arg. contra ff. quae in fraud. cred., si pignus.  Resp.: haec dictio, omnino, solvit contraria, id est, sine aliqua conditione.  Item pone quod simpliciter renunciet, sed in animo habet ut ei detur, alias non renunciaturus, videtur quod simonia committitur.  Sola enim voluntate committitur, sicut usura, quae sola voluntate committitur, infra, de usur., consuluit; et 1. q. 1, qui studet; sed secus in simoniacis, quia prohibita, secus in prohibitis, quia simoniaca.  Prohibita, quia simoniaca sunt illa quae in veteri testamento novoque simoniaca erant in sui natura, ut vendere sacramenta, ut praedicto capitulo 1. q. 1, qui studet; et 1. q. 1, sicut eunuchus.  Simoniaca, quia prohibita sunt illa quae per constitutionem ecclesiae facta sunt simoniaca.  Quale est hoc et etiam pastum dare post receptionem in canonicum, et in istis non sufficit sola voluntas, nec in aliis, dum tamen sit contenta suis terminis.  Quod de usuris dicitur non promovet, quia usurae in utroque testamento prohibitae sunt.  Vincen.

 Non obstantibus
Arg. contra supra, de rescript., sicut Romana; speciale derogat generali.  Sed hic primae videntur generales et secundae speciales, quae de uno speciali beneficiato faciunt mentionem, et tamen non valent hic secundae.  Sed hic veritate inspecta speciales sunt tam primae quam secundae, id est, quia primae tantum ad unum beneficium restringuntur.  Sed hodie in litteris pro beneficiis obtinendis illae solae praevalent, quae primo praesentantur, supra, de rescript., capitulum.  Et secundum hoc concordat cum illa, quia prima primo fuerunt praesentatae, et episcopo loci hoc mandabatur, infra, de appell., ut debitus.  De hac materia dictum fuit supra, de rescript., sicut Romana; dic ut ibi.

X 1.29.13 Ex parte tua

 Rationabiles
Arg. quod magis est procedendum secundum iuris ordinem quam secundum formam rescripti, sic supra, de rescript., causam quae.  Sed contra supra, de rescript., cum dilecta.  Solutio: semper sequenda est forma rescripti si non contradicat iuri.  Si vero contradicat, secus est, supra, de aetat. et qualit., eam te.  Et hoc verum est nisi Papa ex certa scientia contrarium mandet, tunc est ei obediendum, etsi durum sit mandatum, 100. dist., contra morem; et 19. dist., in memoriam.  Et ille qui recipit legitimas exceptiones, secundum ius facere intelligitur ad quod etiam tenetur, supra, de aetat. et qualit., accepimus, in fi.  Item arg. quod si compromisisti in aliquem ut stares mandato suo, intelligendum est de honesto, infra, de iureiur., veniens; et infra, de iureiur., Quintavallis.

 Nullae
Supple et constet intentionem Papae talem fuisse et voluntatem; alias enim non obstante tali generalitate, rationabiles exceptiones recipi debent, arg. infra, de restit. spol., audita; arg. ff. de pignorib., obligatione; C. quae res pign. oblig. poss., alumnos; et ff. de peculi., qui peculii.  Sed cum specialiter numerantur et dicit non obstante tali generalitate vel tali exceptione, illas non recipiet iudex, arg. ff. si quis caut., sed et si § quaesitum.

 Credimus umquam
Arg. contra 2. q. 7, lator; et 21. q. 2, placuit.  Contra 27. q. 1, si homo esses.  Solutio: in contrariis notum erat Papae factum ipsum, et quia illa talia sunt ubi locum non habet exceptio vel excusatio.  Item arg. contra C. de decur., exemplo, lib. 10.

X 1.29.14 Quoniam abbas

 Praefixit
Et etiam solus potuit praefigere altero mortuo, si continebatur in litteris, quod si ambo non poteritis, etc.  Quia tunc extitit conditio, nec propterea expiravit mandatum quantum ad illum defunctum, sed statim altero substituto, et confirmato ambo procedere debent, quia temporale fuit impedimentum, C. de curat. fur., cum aliis.

 Substitutum
Ecce quod successor potest cognoscere unde potuit cognoscere praedecessor etiam delegatus, et hoc verum est quando proprium nomen in litteris non sit expressum.  Quia pro una persona intelliguntur, quia dignitas non moritur.  Sed si proprium nomen in litteris fuerit expressum, quia tunc commissio facta fuit personae, successor non cognoscet.  Et haec est ratio quia, ut dixi, dignitas numquam perit, individua vero quotidie pereunt, ff. de leg. 1, si quis in fundi.  Sed videtur quod idem sit, et si non exprimatur proprium nomen, quia hoc nomen abbas talis loci, loco proprii nominis est, ff. de lib. et post., nominatim, arg.  Sed non est proprium nomen, sed singulare, ut phoenix, et appellativum similiter, et si electus sit loco praemotui, idem est, quia idem debet cognoscere ut praedecessor, ff. de iud., mortuo; in Auth. ut nulli iudic. lic. hab. § et hoc iubemus, coll. 9.  Sed videtur quod etiam si expressum non sit nomen dignitatis, quod successor adhuc cognoscere possit, arg. ff. de condi. et demon., filiae § Titia; et ff. de lib. et post., placet; et ff. de lib. et post., ideoque; et arg. ff. de ann. legat., annua § 1; sed illud testator voluit.  Sed pone quod plures archidiaconi sunt in aliqua ecclesia sicut sunt in ecclesia Parisiensi.  Et Papa mandat archidiacono Parisiensi sine additione proprii nominis vel cognominis ita quod non apparet de quo senserit, cum plures sint archidiaconi, quis ergo erit iudex?  Videtur quod nullus, quia si duo dati sunt tutores eiusdem nominis, nec apparet de quo senserit testator, neuter erit tutor, ff. de testam. tut., duo sunt Titii.  Et si testator dicat: exheredo filium meum, cum plures habeat, nomine proprio non expresso, nullus est exheredatus, ff. de lib. et post., nominatim.  Et si non apparet quis heres institutus sit, institutio non valet, ff. de hered. instit., in tempus § quotiens; et ff. de reb. dub., si ita fuerit § item si ex pluribus; et ff. de manum. test., cum ex pluribus.  Sed videtur quod ille sit iudex quem imperator elegerit, sicut si inter duos dubitetur de eodem legato cui potius dari debeat, heres eligere debet cui solvat, ff. de leg. 2, si quis servum § si inter duos.  Et si quis intentione ambigua usus est, quod ei utilius est debet accipere, ff. de iud., si quis intentione; et ff. de iud. solemus; et C. de condi. indeb., si quis servum; hoc vidi de facto.  Hic satis patet quod ille quem elegerit actor erit iudex, quia de illo sensit cum impetravit litteras, ff. de ver. oblig., inter stipulantem.  Sed si communi consensu partium partes concordassent et consensissent, non distinguando de quo, quid erit, cum modo dicat actor de uno, et reus de altero, nec potest constare de quo intellexerunt, quia non concordant?  Hic dicere possum, quia ille sit iudex cui primo sunt litterae praesentatae, supra, de rescript., capitulum; et infra, de appell., ut debitus.  Sed si esset simul praesentatio facta, tunc qui dignior est.  Sed si essent aequaliter digni, forte dirimatur, ff. de iud., sed cum ambo; et 26. q. 2, sors non est.

 Sicut est iusta
Haec verba cum ponuntur in confirmationibus conditionaliter intelliguntur, infra, de confirm. util. vel inutil., examinata; et infra, de concess. praeben., quia diversitatem.  Secus si ponantur in privilegio, quia privilegium est lex privata, 3. dist., privilegia; et privilegium semper debet aliquid ponere, infra, de verb. sign., abbate; et infra, de privileg., in his.  Et sic ponuntur in sententiis quas Papa ex certa scientia confirmat, ut hic.

X 1.29.15 Super eo

 Inter aliquos
Qui se dicunt patronos.

 Ius
Scilicet, praesentationem, ut dixi supra.

 Ordinet ecclesiam
Haec verba ambiguitatem continere videntur, unde iudex credebat quod ipse instituere posset clericum praesentandum, quod non est verum.  Unde sic expone, ordinet, id est, pronunciet ordinandam ecclesiam ad praesentationem illius qui probavit ius patronatus ad se pertinere.  Tamen si episcopus, archidiaconus vel archipresbyter consentiret delegato, valeret eius institutio.

 An liceat
Prima quaestio.

 An si archipresbyter
Secunda quaestio.

 Archidiaconus
Arg. quod archidiaconus vel etiam archipresbyter committere curam animarum, sed hoc est quando ab episcopo est eis specialiter concessum, supra, de offi. archidiac., cum satis; vel cum aliis hoc obtinent de consuetudine, arg. supra, de elect., dudum ecclesia; et supra, de offi. archidiac., dilecto; et infra, de excess. praelat., ad haec.

 Intentionis
Arg. privilegia, rescripta et alia consimilia ad ea tantum extendi de quibus cogitatum est, ff. de pacti., tres fratres; ff. de transaction., cum Aquiliana.  Et ita intentio mandantis consideranda est, infra, de restit. spol., audita; et infra, de praeben., cum causam; et infra, de praeben., cum olim.  Item arg. quod iuri nullius intendit Papa derogare, 22. q. 2, primum; infra, de offi. ord., licet; et infra, de decim., ex multiplici; et supra, de rescript., ad aures.

 Tenebit
Et ita debet differri executio sententiae, si per eam alicui praeiudicium generatur, infra, de re iudic., cum super.  Et verum est nisi praesumptio sit in contrarium quod malitiose appellatur, sicut contingit in restitutione, infra, de in integ. restit., suscitata.

 Sed partibus inter quas
Et ita licet appellatio sit remota in litteris, nihilominus possunt appellare omnes quorum interest, 2. q. 6, non solent.  Item nota quod omnes possunt se opponere quos negotium tangit, licet de illis non fiat mentio et sunt admittendi; alias non teneret appellatio interposita per eos.  Item arg. quod iurisdictio extenditur ad eos de quibus non est cogitatum.  De hoc dixi supra, de offi. deleg., quia quaesitum.  Item arg. quod res inter alios acta non nocet aliis, infra, de re iudic., quamvis, ubi de hoc tractatur, et competentius ibi ponitur quam hic.

X 1.29.16 Causam matrimonii

 Invita
Et ideo talis confessio praeiudicare non debet, 31. q. 2, Lotharius; et 15. q. 6, si sacerdotibus.  Et si etiam sponte id confiteretur, propter unius confessionem vel etiam amborum matrimonium separari non debet, quia saepe adinvicem colluderent, infra, de eo qui cog. consang., super eo; et 35. q. 6 § quod autem.  Sed si ambo confiteantur et fama publica consensit, tunc possunt separari, 35. q. 6, si duo.  Quidam tamen aliter intelligunt illum canonem.

 Confessa est
Coram uno iudice tantum, cum talis confessio hodie non teneret.

 Adinvicem unius
Et male, quia non erat ibi posita illa clausula, quod si non omnes, etc., vel alter se litteratorie non excusavit.

 Solummodo
Arg. quod ubi aliquorum praesentia desideratur, quod in eorum absentia agitur, non tenet, ut 63. dist., obeuntibus; et supra, de elect., cum in veteri; et C. de testament., si unus; et 66. dist., porro; et 68. dist., corepiscopi; et ff. de transaction., cum hi § si praetor; et ff. de re iud., duo ex tribus; et C. de advoc. fisc., rationales; et ff. de iure fisc., si fiscus.  Arg. contra 63. dist., nullus laicorum; et 63. dist., Hadrianus; et C. de postulan., velamento; et 15. q. 7, felix.  Solutio: duobus modis desideratur praesentia alicuius quantum ad necessitatem, et sic vera est prima rubrica, ut hic, et supra, de elect., quod sicut; et supra, de elect., venerabilem.  Item quantum ad honestatem vel utilitatem, et talis absentia non vitiat quod actum est, ut in contrariis, et 32. q. 2, honorantur.

 Unius
Quid iuris sit quando iudices ordinarii, vel delegati, vel arbitri ferunt diversas sententias, dicitur infra, de re iudic., duobus; et ibi dicitur de hoc.  Si vero duo sunt iudices et alter sine altero procedat, non tenet sententia, ut hic, sive etiam plures, et aliquo absente pronunciant, ff. de re iud., duo ex tribus.

 Recipiat
Sic infra, de restit. spol., ex conquestione.  Arg. contra infra, de ord. cognit., intelleximus.  Hic et in illa infra, de restit. spol., ex conquestione, possessorio agitur.  Et ideo cum causa spoliationis sit privilegiata, illa semper primo est tractanda, et conventus super spoliatione reconvenire spoliatum non potest, nisi de alia spoliatione, infra, de ord. cognit., super spoliatione.  Facta vero restitutione postea cognoscatur de proprietate, scilicet, de causa matrimonii.  Illa infra, de ord. cognit., intelleximus, loquitur de petitorio.  Sed si incontinenti iste vellet probare consanguinitatem, maxime in gradu indispensabili, restitutio differtur secundum tenorem illius decretalis infra, de restit. spol., litteras; alias semper facienda restitutio.

X 1.29.17 Causam quae

 Dominus
Arg. est hic evidens quod rationabilis est causa suspicionis, si iudex est dominus adversarii, arg. 3. q. 5, accusatores; et 11. q. 3, quatuor; et infra, de offi. deleg., insinuante.  Et idem esset si iudex est vasallus impetrantis, arg. 22. q. 5, de forma.  Item si sit suffraganeus impetrantis, infra, ut lite non cont., accedens 1.  Item si esset consanguineus vel advocatus extitit in eadem causa pro ipso, infra, de appell., postremo.  Idem videtur si habet consimilem causam, infra, de iudic., causam quae inter.  Arg. opponitur ad hoc infra, de testib., personas.  De causa suspicionis tractabitur infra, de offi. deleg., suspicionis; et infra, de appell., cum speciali.

X 1.29.18 Cum te

 A personis ecclesiasticis
Id est, ab audientia personarum, quibus causa commissa est.  Et est arg. quod delegatus causam commissam sibi subdelegare debet personis ecclesiasticis, et non laicis, cum laici de talibus causis ecclesiasticis iudicare non debeant, infra, de iudic., decernimus.  Et decretalem istam habes infra, de offi. deleg., super quaestionum, circa princ.; et ibi exponitur.

X 1.29.19 Relatum

 Contestata
Quod dicit hic secundum leges locum habet, quod si ante litem contestatam moriatur mandator expirat mandatum, ut hic dicitur, quia lis non dicitur coepta nisi per litis contestationem, in Auth. de litigios. § omnem, coll. 8; ff. rem rat. hab., amplius.  Secundum canones non consideratur tantum litis contestatio, sed sufficit sola citatio ante mortem mandatoris ad perpetuandum rescriptum.  Unde citatione praemissa non finitur mandatum per mortem mandantis, infra, de offi. deleg., gratum; et infra, de offi. deleg., licet.  Sed si citatio non praecedat mortem, statim expirat mandatum, infra, de offi. legat., nemini § 1; et ff. de iuris., et quia.  Qualiter fiat contestatio litis habetur infra, de litis contest., olim.  Item sicut per libelli oblationem perpetuatur actio, C. quan. lib. princ. dat., dubium; et 2. q. 6, anteriorum.  Et sicut res litigiosa efficitur per libelli oblationem, ut in Auth. de litigios., in princ., coll. 8; et C. de litig., authen. litigiosa.  Eodem modo perpetuatur iurisdictio delegati per solam citationem, ut dicunt iura praedicta.

X 1.29.20 Gratum

 Quasi coeptum
Ideo dicit, quasi coeptum, quia quantum ad perpetuandam iurisdictionem coeptum est negotium, sed quantum ad litem contestatam non est coeptum.  Unde legitimas exceptiones potest opponere, unde successor impetratis poterit convenire reum mortuo impetrante, arg. supra, de rescript., significavit, ubi de hoc; et arg. ff. de inoffic. testam., posthumus § ulti.; C. de novat., si delegatio; ff. de iuris., et quia; ibi expone agi coeperit per citationem, ad hoc ut faciat ad propositum, et infra, de offi. deleg., licet; et infra, de offi. legat., nemini.

 Maxime
Hic bene dicit quia idem esset si esset certus praemissa citatione, quia potest procedere etiam si esset certus de morte delegantis, et si negotium non esset quasi coeptum, non procederet.  Et ideo potest procedere cum nondum sit certus, et negotium sit quasi coeptum.  Arg. contra Inst. de mandat. § recte; ibi innuitur quod si ignorans post mortem citavit, licet postea sciat de morte, procedere potest, ff. de acq. poss., fundi venditor § 1; et ff. si cert. pet., eius qui in provincia; et in eadem lege contrarium dicitur.

 Recessum
Nota praesumptionem iuris, quod iuri suo renunciare praesumitur qui iuri suo contrarium facit, infra, de testib., cum venisset; quae loquitur de hoc eodem negotio, et est eiusdem Urbani; et infra, de appell., sollicitudinem; et infra, de his quae fi. a maior. par. cap., ex ore, ubi de hoc multa argumenta invenies; et infra, de vit. et honest. cler., ex litteris; et C. de iure dom. imp., si creditor; et ff. de minor., si filius; ff. de inoffic. testam., si exheredatus; et ff. de inoffic. testam., si proponas § 1; et 63. dist., cum Hadrianus.

X 1.29.21 Prudentiam

 Quinto loco
Primam quaestionem habes infra, de mut. petit., prudentiam; secundam et tertiam infra, de appell., secundo; quartam habes infra, de transact., praeterea quarto.

 Teneatur
Ad hanc quaestionem non videtur Papa respondet, sed videtur quod non teneatur venire, supra, de offi. deleg., causam matrimonii; et infra, de eo qui mitt. in poss. caus., cum sicut; et 2. q. 6, ei qui § diffinita, vers. item si plures; et ff. de re iud., duo ex tribus; et ff. de recepti., si in tres; et ff. de recepti., sicuti.  Praeterea si veniret, illi duo non possent procedere, et ideo non esset contumax si non veniret, ut ff. de iud., non videtur; et ff. de peculi., eo tempore; et ff. de recepti., si cum dies § si arbiter.  Praeterea non videtur esse in mora qui se potest tueri per exceptionem, ff. si cert. pet., lecta est; ff. de usuri., sciendum; et infra, ut lite non cont., quoniam § si vero aliter, ad fi.; et ff. iudi. solv., vir bonus.  Contra videtur quod teneatur venire, quoniam quilibet illorum est iudex insolidum, cum sit res indivisibilis, 24. q. 1, loquitur; infra, de iure patron., perlatum; et ff. de bon. libert., si libertus, in fi.; et ff. de servit., viae; et C. de reli. et sump. fun., si sepulchrum; et ff. de rel. et sump. fun., vel quod; et ff. ad leg. Falc., lex Falcidia lata § si usus fructus.  Item unus solus consul procedere potest altero absente, ff. de off. consul.; arg. C. de aucto. praestan., veterem § sancimus; et ff. de exerc. act., utilitatem § si plures; tamen ille § pro utraque parte facit, et est arg. bonum ff. de fideicommi. liber., si legatario § 1.  Et quilibet tenetur saltem venire allegaturus privilegium suum, infra, de appell., cum parati; ff. de iud., si quis ex aliena; et ff. si quis in ius voc. non ierit, ex quacumque, 1. resp.  Ad hoc distinxit Io. et bene utrum iudices sint ordinarii vel delegati.  Si iudices sunt ordinarii, uno absente reliqui possunt procedere.  Per iura quae ad hoc sunt inducta, cum quilibet per se insolidum habeat iurisdictionem.  In delegatis vel arbitris secus est, quia uno absente reliqui non possunt facere nec tenet quod fit ab eis, supra, de offi. deleg., uno delegatorum; et infra, de offi. deleg., cum causa; et ff. de re iud., duo ex tribus.  Licet enim quilibet eorum habeat iurisdictionem insolidum, eam per se non potest exercere, quia loco unius intelliguntur, sicut si plures furantur unam trabem, ita quod nullus eam furatur, et tamen quilibet tenetur, ff. ad leg. Aquil., ita vulneratus, in fi.; simile supra, de rescript., pastoralis, in fi.  Et sic patet quod iste de quo quaeritur ad talem citationem non tenetur venire.  Et si dicis quod Papa non respondet ad quaestionem, immo bene respondet, quia respondet ad secundam quae est utrum duo praesentes absente tertio et se nullo modo excusante procedere possint, quod non debent procedere; et si processerint, quod nihil putabuntur egisse.  Bene respondet ad prima quaestionem, quia secunda soluta intelligitur prima soluta, quia si nihil facere possunt, sequitur quod non tenetur venire, et sic quasi superflua relinquitur quaestio prima, supra, de rescript., pastoralis; sic infra, de iure patron., postulasti, ubi per solutionem ultimae quaestionis solvuntur praecedentes, et saepe sic invenies.  Et sic dico quod quando duo citant tantum, et hoc constat, citatus non tenetur venire, in quo casu loquitur haec decretalis.  Quia hic ponitur pro quaestione quod tantum duo citant, et est quaestio iuris, et ego respondeo quod non tenetur.  Sed si tu ponas quod tres sunt dati iudices contra te, et duo citant per litteras suas vel nuncium et nulla fit mentio de tertio, hic non est certus de facto, immo potes dubitare se excusaverit vel commiserit vices suas illis, et ideo licet minus caute faciant, quia non faciunt mentionem de tertio in litteris suis.  Tutius est ire et videre an habeant auctoritatem a consocio, et si habent, bene possunt procedere.  Si vero non habeant delegationem vel excusationem a suo consocio, non possunt procedere, ut infra, de offi. deleg., cum causa.  Et potes agere contra illos ad interesse eo quod te calumniose citaverunt, nec in hoc possunt praetendere errorem, cum in hoc sint certi.  Et quod teneantur ad interesse, patet de sent. excom., sacro.  Sed pone quod duo procedant contra istum absentem citatum, et tertius postmodum habeat ratum quod illi fecerint, numquid valet sententia sicut valet in electione, supra, de elect., quod sicut?  Dico quod non valet sententia talis per ratihabitionem tertii, cum ab initio nulla fuerit, unde postea ratificari non potest, ff. de regul. iur., quod initio, in fi.  Item quid si partes consentiant ut duo procedant, numquid valeret talis processus tertio non veniente nec se excusante?  Non credo quod partes possint illis dare illam iurisdictionem, C. de iuris., privatorum consensus; et infra, de offi. deleg., P et G.

 Sententia calculo
Id est, finali vel diffinitiva sententia.  Unde calculus multipliciter sumitur ut patet in his versibus: Calculus est ratio numerus sententia carbo. // Calculus est pondus minimus lapis ensis acutus. // Libro Papiae si vis exempla require.

 Per certum nuncium
Qui sit certae et approbatae fidei, 97. dist., nobilissimus.  Sed cui debet fieri fides quod sit certus nuncius?  Dico quod iudicibus consociis, arg. ff. rem rat. hab., nec satisdatio.  Et fides facienda est iudici, cum secundum ea quae coram eo probantur debeat iudicare, supra, de renunciat., in praesentia; et 3. q. 7, iudicet.  Et partibus etiam de hac delegatione vel executione debet fieri fides, quia per hoc constat an habeant iurisdictionem de quo facere fidem debent, infra, de offi. deleg., cum in iure.  Sed numquid isti nuncio vel excusatori creditur sine litteris?  Non credo, quantumcumque honestus sit vel fidelis, infra, de probat., quoniam.  Et uni testi non creditur quantumcumque honestus sit, 4. q. 3, si testes, vers. unius testimonio.  Et ideo sequitur litteratorie destinatum, et ita potius creditur litteris quam nuncio.  Haec enim est idonea probatio quae fit per litteras, ff. de pignorib., contrahitur; 18. dist., placuit.  Et quod dicit, litteratorie destinatum, respicit utrumque divisim, vel est expositivum.

 Non ostenderit
Videtur quod non debeat eos certificare, quia ipsi certi sunt.  Si non interest, hoc contingit vel quia non potest, vel quia non vult.  Sed in utroque casu procedere debent, ut hic dicitur § adiicimus.  Ergo cum certi sint, certificari non debent, ut ff. de act. emp. et vend., si res vendita, in fi.  Resp.: licet sciant, hoc eis denunciandum est, semper enim debet constare de hoc antequam procedat, quia posset esse quod bene vult interesse, nec per eum stat, sed per partes, quae ipsum ducere debent suis expensis, quia cum suis expensis venire non tenetur, ut bene colligitur infra, de vit. et honest. cler., cum ab omni.  De hoc ibi notatur, et est simile si mulier sciat libellum accusationis esse porrectum.  Recte tamen nubet, dum ei nondum est denunciatum, ff. de adulter., denunciasse, circa princ.; arg. ff. quan. dies leg. vel fid. ced., huiusmodi legatum.

 Canonice
Puta per testes, ut probetur absens longe ut haberi non possit vel infirmus, arg. supra, de cleri. peregri., tuae fraternitatis.

 Nihil egisse
Per hoc noveris esse solutam primo loco propositam quaestionem.  Haec solutio includit in se illius solutionem, ut dictum est in prima notula, sic infra, de frig. et malef., fraternitatis; et supra, de offi. deleg., super eo.

 Illa quippe
Interpositio est ob hoc quia fecerat mentionem de pluribus iudicibus, quia nihil facit ad quaestionem, et ille versiculus, mandati si quidem, etc., continuatur praecedenti solutioni, et illa clausula, illa quippe, etc., competentibus, poneretur post illam clausulam, mandati si quidem, et sic esset tota continua et planior, vel satis potest legi tota continua.

 Duobus quam uni
Secus est in arbitris, quia propter naturalem hominum facilitatem ad dissentiendum, melius compromittitur in unum quam in duos, quia res fere sine exitu est, ff. de recepti., item si unus § principaliter; et infra, de arbitr., innotuit.  Tamen si compromittitur in duobus, tenet compromissum, et praetor cogere debet illos, ut si dissentiant tertiam eligant personam cuius auctoritati stetur, ut dicit ff. de recepti., item si unus § principaliter; et infra, de offi. deleg., suspicionis § 1.

 Plurimorum
Quod enim a pluribus quaeritur sapientibus facilius invenitur, 20. dist., de quibus.  Et per ampliores homines perfectissima veritas revelatur, C. de fideicomm., quaestionem, ad fi.; et 64. dist., extra conscientiam.

 Citra formam
Versiculus iste probat quod duo tantum procedere non debent, et citatio est de processu, infra, de offi. deleg., pastoralis § 1; et infra, de probat., quoniam.  Et si procedant, nihil egisse reputabuntur.  Ergo si citant nihil faciunt, quia de toto ad partem negando valet argumentum, et sic per hoc probantur quae dicta sunt in prima notula, et sic forma rescripti servanda est, supra, de rescript., cum dilecta.  Et quia omnibus iurisdictio demandatur, ab omnibus debet citari.

 Cum possit
Et hoc absque periculo rei familiaris, quia tunc non tenetur negligere sua, ff. de iud., si longius, 1. resp.

 Noluerit
Hoc est quod additur ei quod supra dixi, si omnes interesse nequiverint.  Et ibi potes hoc verbum supplere: vel interesse nequiverint aut noluerint, etc.

 Procedant
Postquam constiterit quod interesse non vult, ut supra dixi in alio casu quando interesse non possint, supra, de rescript., sciscitatus.

 Arguendus
Immo et puniendus pro eo quod mandatum Apostolicum exequi non vult, ut supra, de rescript., sciscitatus.  Sed quis arguet eum aut puniet?  Coniudices?  Non, quia par in parem non habet imperium, supra, de elect., innotuit; et ff. ad Trebel., ille a quo § tempestivum.  Ordinarius?  Non, quia delegatus maior est eo quantum ad illam causam, arg. supra, de offi. deleg., sane quia; et infra, de offi. ord., pastoralis § 1.  Superior ergo eum puniet cuius mandatum exequi non curat, C. de temp. appel., cum anterioribus § illud.  Et coniudices debent superiori denunciare negligentiam ipsius, arg. infra, de praeben., grave, ad fi.; 2. q. 7, ea propter.  Sufficit sola redargutio, cum per hoc non praeiudicetur partibus, quia alii procedere possunt.

 Vinculo excommunicationis
Sed videtur quod excommunicatus impetret rescriptum tacito de sua excommunicatione, quod valeat postquam fuerit absolutus, arg. C. de precib. imper. offer., universis.  Item arg. quod per absolutionem quis in pristinum statum reducatur, arg. 4. q. 1, diffinimus; et 4. q. 1, quod autem hi.  Et quia cum sit poena, non debet extendi sed potius restringi, infra, de his quae fi. a maior. par. cap., quaesivit; de poen. dist. 1, poenae.  Sed contra supra, de aetat. et qualit., cum bonae; et supra, de rescript., dilectus filius 1; et infra, de appell., pastoralis.  Verum est quod litterae ab excommunicato impetratae hoc tacito non valent ad agendum vel ad beneficium obtinendum, ut dicunt contraria.  Sed ad sui defensionem obtentae, puta quia appellavit, tunc bene valent litterae, licet non faciant mentionem de excommunicatione, infra, de except., cum inter; infra, de except., dilectae; et infra, de except., significaverunt; et infra, de except., venerabilem.  Et quod hic dicit, scilicet, absolvat eum, et postmodum procedant, locum habet quando post litteras impetratas fuerit excommunicatus ab homine vel a iure.  Et ideo eo absoluto valent litterae, quod patet ex eo quod dicit, non potest stare in iudicio.  Nec dicit quod litterae non valent, sed dic super hoc secundum quod notatur.

 Statim
Id est, infra octo dies, infra, de except., extravag. pia.

 Donec
Hic fuit dubitatio utrum esset procedendum super principali non obstante exceptione opposita, donec de ipsa excommunicatione constaret, ut simul super principali et exceptione procederetur, quod non debet esse.  Immo supersedendum est super principali quaestione, donec termino competenti probetur exceptio, infra, de iudic., exhibita.

 Terminum
Et duo ita non plures, infra, de appell., secundo; et infra, de appell., cum speciali.

 Competentem
Hodie terminus iste non est ad arbitrium iudicis, sed infra octo dies exceptio excommunicationis probari debet, die in quo proponitur non computato.  Quod si probata non fuerit, iudex in causa procedat, reum in expensis actori quas propter hoc fecisse docuerit condemnando, taxatione praemissa, et ultra duas vices haec exceptio non proponatur servato tenore decretalis.  Et qui excommunicationem opponit, speciem ipsius et nomen excommunicatoris exprimere debet, ut in decretali Inno. iiii, in qua omnia haec statuuntur, et incipit infra, de except., extravag. pia.

 Ex confessione
Ex loco isto satis colligitur quod super exceptione debet lis contestari inter partes, et iurari etiam de calumnia in civilibus sed non in spiritualibus, sed de veritate dicenda, quia exceptiones debent dari in scriptis, infra, de probat., quoniam; sicut etiam datur libellus infra, de libel. oblat., ignarus.  Et ad exceptionem debet ille contra quem proponitur respondere, ut hic dicit, et sic lis contestatur.  Si negaverit actor exceptionem, tunc iurabitur de calumnia, infra, de fideiuss., constitutus; et est oppositum arg. C. de iureiuran., in omnibus.  Et si postea per confessionem non constiterit de exceptione, probabit illam per testes vel alio modo quo poterit, ut per instrumenta.  Alias processus non valeret lite non contestata, infra, ut lite non cont., per totum.  Arg. contra infra, de iudic., decernimus.  Et super hac exceptionibus, et male sicut credo, quia ordo iuris ubique est servandus, cum proceditur iure ordinario, et hoc probatur infra, de appell., interposita § ulti.  Tamen iura illa quae dicunt quod lite non contestata, non tenet processus, loquuntur in negotiis principalibus.  Unde satis potest dici quod nihilominus valet processus in exceptionibus dilatoriis et emergentibus, licet lis non fuerit in his contestata, et nullo iure cavetur quod in his processus non teneat, contestatione omissa, iuxta illam regulam: multa fieri non debent, etc., infra, de regular., ad Apostolicam.  Ber.

 Quolibet modo
Puta testibus vel instrumento, infra, de testib., veniens 2; et infra, ut lite non cont., quoniam.

 Excommunicationis
Maioris scilicet, quia minor non repellitur ab agendo, nec a consortio fidelium, infra, de except., a nobis; nec a electione, infra, de cleri. excom., si celebrat.

 Formam
Quae duplex est, infra, de verb. sign., ex parte in Christo.

 Aliam iustam causam
Secus esset si propter eandem causam quae nunc delegatur, quoniam non teneret iurisdictio si se excommunicatum suppressit.  Vel si expressit, a delegatis istis absolveretur, nec remitteretur ad primos, immo tacita veritate de alia commissione, non valerent litterae, vel de processu ordinarii, arg. infra, de appell., ut debitus.  Laur.  Sed hic non dicebatur actor excommunicatus ante impetrationem litterarum, quod patet ex ipsa littera et notatur in glossa quae incipit: sic videtur.  Hoc quod dicitur in ista notula olim servabatur.  Hodie vero litterae impetratae ab excommunicato bene valent, et eo absoluto proceditur per eas, infra, de except., extravag. pia.

 Ad excommunicatorem
Quia isti delegati.  Alias non habent potestatem illum absolvendi nisi primo illum excommunicatorem requiratur.  Quod si non fecerit, primus ordinarius vel delegatus tunc illum absolvere possunt praestito iuramento prius, quod stabit mandatis ecclesiae super eo pro quo prius fuit excommunicatus.  Alias si statim illum absolverent, non credo ipsum esse absolutum, 11. q. 1, in clericorum; et C. si a non comp. iud., et in privatorum; et ff. de regul. iur., factum a iudice.  Quia sub conditione hoc mandatur et ita ante conditionem existentem etiam absolvere ipsum non possunt.

 Reservetur
18. q. 4, si quis suadente; infra, de sent. excom., tua.

 Explorati
Quod dicit hoc non videtur eis commissum, et Papa respondet quod commissum intelligitur tamquam accessorium, et est responsio tacitae quaestionis.  Et sic absolutio est accessorium, quia sine illa causa principalis procedere non potest, quia non auditur nisi absolvatur actor, supra, de offi. deleg., praeterea; ff. de iuris., cui iurisdictio.

 Excommunicatoribus
Nisi ab ipsis fuisset legitime appellatum, vel nisi aliam legitimam exceptionem opponere posset contra illos, infra, de offi. deleg., insinuante.

 Distulerint
Scilicet, procedere in causa illa pro qua ille fuit excommunicatus.  Et sic videtur quod actor et reus eodem tempore possunt litigare coram diversis iudicibus, et sic est contra C. de sent. et interloc. om. iud., authen. et consequenter.  De hoc dixi supra, de rescript., quia nonnulli.  Hodie standum est decretali Inno. iiii supra, de rescript., extravag. dispendia.

 In principali
Sic econverso idem iuris in accessorio et in principali, ff. de accep., et per iusiurandum § et si fideiussori.

 Accessorio
Accesorium vocat causam illam pro qua fuit excommunicatus actor huiusmodi causae, et sic respondebit reo in hac causa sub iudicibus delegatis, quod ipse impetravit si reus voluerit ipsum reconvenire, infra, de mut. petit., ex litteris; et infra, de mut. petit., prudentiam.  Et si pro causa alterius tertii ab isto reo fuit excommunicatus, quid erit?  Nihilominus absolvent eum praestito iuramento, quod stabit mandatis ecclesiae et procedent in negotio sibi commisso principali.  Sed in alio procedere non possent etiam si ille reus, et ille actor consentirent quia iurisdictio istorum prorogari ad istum tertium non posset, cum de illo in litteris mentio non fiat, cum talis iurisdictio sit delegata, infra, de offi. deleg., P et G, in fi.  Et nota quod isti excommunicatores per negligentiam perdunt sua iurisdictionem tam circa absolutionem quam super principali negotio, sic infra, de for. compet., licet ex suscepto; et infra, de for. compet., ex tenore.  Et ita delegatus supplet negligentiam alterius delegati vel ordinarii, sicut ordinarius supplet desidiam delegati, infra, de offi. ord., significavit.

X 1.29.22 Cum causa

 Ab illis
Unde non tenebatur coram eis respondere nec etiam venire tenebatur, si certum erat quod a duobus tantum fuerat vocatus.  De hoc dictum est supra, de offi. deleg., prudentiam; nisi velit quis venire suum privilegium allegaturus, ne de facto saltem vexetur secundum quod hic contingit, quia non obstante tali exceptione isti duo processerunt de facto solummodo, quis de iure non potuerunt.  Sed contra videtur infra, de appell., si duobus, ubi tenet sententia excommunicationis ab eo lata qui iudex non erat, propter contumaciam illius qui appellaverat ad Papam, quia citatus coram metropolitano non comparuit.  Sed hoc ideo est quia ille qui excommunicavit, credebat se iudicem propter appellationem ad ipsum factam, ignorans quod alter ad sedem Apostolicam appellasset.  Unde tenuit sententia quia ille debuit ei significare quod apppellaverat ad Papam, et per illam probo quod iste citatus tantum a duobus iure non tenetur, cum illi sciant se sine tertio procedere non posse, et si procedant, nihil valet, sic in decretali infra, de appell., si duobus.  Si ille scivisset quod ad Papam appellasset, et eo non obstante ipsum excommunicasset, non valuisset ut ibi colligitur evidenter.  Sed ponamus quod tres sunt iudices sub illa forma, quod si non omnes, etc.  Tertius malitiose non venit nec se excusat vel non committit, et sic alii non possunt procedere.  Quid fiet de illa causa?  Arg. quod possunt duo procedere, 65. dist., si forte; ad instar electionis, ut supra, de elect., quod sicut.  In contrarium videtur quod non possunt, quia primo constare debet eis de impotentia vel voluntate tertii, supra, de offi. deleg., prudentiam; et supra, de rescript., sciscitatus.  Vel potest esse quod habet iustam causam absentiae.  Quid enim si postea probaret se non potuisse venire iusta de causa?  Cassabitur quod factum est ad instar rei absentis, infra, de re iudic., cum Bertholdus.  Item qualiter possunt duo citare tertium, cum sit par illis, et par in parem non habet imperium, supra, de elect., innotuit; et ff. ad Trebel., ille a quo § tempestivum.  Si enim teneretur ad eorum citationem venire, ergo si non veniret, possent eum excommunicare, quod non est verum.  Ad hoc dicas quod citare non possunt eum ut veniat, sed admonere possunt ut veniat et rogare.  Et si non venerit usque ad tertiam monitionem vel rogationem, nec aliquid rescripserit, vel si dixerit se velle interesse, et non venerit, tunc possunt alii procedere, quia praesumitur nolle venire, vel non posse interesse, et talis praesumptio habebitur pro responsione illius, scilicet, quod non velit vel non possit venire, arg. 3. q. 9, decernimus; et ff. de re iud., contumacia; et oppositum arg. 65. dist., si forte.  Et sic stati remanet iurisdictio apud alios, supra, de offi. deleg., prudentiam; et infra, de offi. deleg., consuluit.  Nec obstat si dicat se tunc non potuisse venire, quia potuit alii committere vices suas vel se excusare, infra, de offi. deleg., pastoralis § ulti.  Nec est inconveniens quod unus delegatus suppleat negligentiam alterius delegati, ut supra, de offi. deleg., prudentiam § sexta.  Sic etiam ordinarius supplet desidiam delegati, infra, de offi. ord., significavit.  Item talis iudex qui negligit iustitiam facere, facit litem suam, 23. q. 2, dominus; et propter negligentiam iudex removetur, C. de off. praef. praet. Orien., si quos; sic et praelatus, 1. q. 1, si qui episcopi § ecce cum honoris.  Merito ergo cum constet de negligentia tertii, duo procedere possunt.

 Nuncium
Infra, de appell., meminimus; et infra, de appell., ad haec sicut.  Arg. contra 2. q. 6, non solent § eius vero.  Hodie haec allegatio locum non habet, infra, de appell., ut debitus, in fi.

 Protulerunt
Et male ex certa scientia, quia appellavit.  Unde non valuit quod postea fecerunt.

 Constiterit
Et in absentia partis adversae contumacis potest constare lite non contestata, infra, de appell., interposita § ulti.  Et hic est casus in quo potest procedi lite non contestata, ut patet per decretalem praedictam.

 Admisisse
Et ita videtur quod in causa appellationis sufficit ostendere se appellasse ex causa probabili.  Est tamen necesse quod probet causam appellationis veram fuisse; simile infra, de appell., dilecto filio.  Unde signatur contrarium, infra, de appell., interposita, ubi appellans debet probare causam appellationis fuisse veram; et infra, de testib., ex parte.  De hoc dicetur infra, de appell., interposita.  Quando debeat probari veram fuisse, vel sufficiat ostendere se appellasse ex causa probabili, dic ut in infra, de testib., ex parte.

 Spoliatum
Ab illis duobus iudicibus quo mandaverant eum spoliari.

 Cum fructibus inde perceptis
Vel qui percipi potuerunt, infra, de restit. spol., gravis; et 12. q. 2, non liceat.

X 1.29.23 Cum super abbatia

 Iuxta formam
Quae fuit ut alter solus in causa procederet, altero non valente aut nolente interesse, ut dictum est in casu.

 Appellationem
Quia non admisit recusationes propositas contra ipsum, et potest dici quod ipso facto interlocutus fuit restituendo eum ipso episcopo, ut dictum est supra.  Et imponendo silentium adversario post illam appellationem, quia in integra non invenitur quod verbo super hoc interlocuti fuisset.

 Confessus est
Ipso enim facto confessus est, sicut ipso facto negamus Christum, 11. q. 3, existimant.  Et ipso facto mentimur, 22. q. 5, cavere.  Ipso facto appellamus, infra, de appell., ut nostrum; et infra, de appell., dilecti filii 2.  Ipso facto habemus ratum, ff. de inoffic. testam., si proponas; et ff. de inoffic. testam., si exheredatus; ff. rem rat. hab., cum minor § falsus.  Et ipso facto renunciat quis iuri suo, ut supra, de offi. deleg., gratum; et infra, de his quae fi. a maior. par. cap., ex ore, ubi plura argumenta invenies de hoc.  Item arg. quod qui unum dicit vel facit, plura facit vel dicit, ff. de recepti., Celsus § 1; et 11. q. 3, existimant; et 11. q. 3, non solum; arg. infra, de dolo et contu., cum dilecti; et ff. quod metus cau., ait praetor.

 Desierat
Propter recusationes praedictas et appellationes.

 Mutuo adversantibus
Nota quod posse et velle contraria sunt, ut hic.  Nec valet quod valere potest, quia illud non vult, nec valet illud quod vult, quia illud non potest valere, C. si quis alt. vel sib. sub alt., multum interest; C. de iure dot., si genero; sic supra, de translat., inter corporalia, vers. ulti.; ff. de testam. milit., si miles qui; ff. de reb. dub., in ambiguo; ff. de hered. instit., quotiens.  Arg. contra infra, de praeben., inter caetera; et infra, de praeben., dilectus filius 2.  Et potius interpretanda est res ut valeat quam ut pereat, infra, de verb. sign., abbate; et infra, de privileg., in his.  Item arg. contra 12. q. 2, si quos; ff. de contrah. empt., qui tabernas; ff. de liber. caus., si quando; et ff. de liber. caus., non solum § 1.  Et facit ad hoc Inst. de adopt. § apud Catonem.  Arg. contra supra, de elect., cum Wintoniensis; sed ibi solvitur.  Item arg. contra ff. quod fals. tut., huius edicti § 1, ubi dicitur quod licet verus tutor auctoritate praestet cum falso tuto, tamen tenet quod dictum est.  Sed illud ideo est, quia licet plures sint tutores, tamen solus potest administrate, C. de aucto. praestan., veterem.  Vel cum verus tutor scit se solum esse tutorem; simile huic est ff. de recepti., parvi, in fi; et infra, de re iudic., ad probandum.  Io.  Item arg. quod utile vitiatur per inutilem, infra, de offi. deleg., super quaestionum § si vero, ubi de hoc. 

X 1.29.24 Consuluit

 Depositiones
Id est, dicta ipsorum testium.

 Citandus
Videbatur quod peremptorium fuisset circumductum, ut iterum esset citandus, ff. de iud., et post peremptorium.

 Aequitate
Et quidem aequum est et honestum in diem alterum expectare, nec statim debet dici contumax.  Potuit quidem habere iustam causam absentiae, et sic revocabitur sententia, infra, de re iudic., cum Bertholdus.  Nec praetor festinare debet ad decernendum, ut iubeat possidere, ff. de damn. infect., si finita § forte.  Non tamen est necessarium nisi velit in diem alterum expectare.

 Gratiam fecerit
Ecce quanta potestas datur iudici circa iudicia, ut possit parcere contumaci in praeiudicium alterius, C. quom. et quan. iud. sent. prof., non semper; ff. de recepti., si cum dies § si quis ex ligatoribus.  Non enim quicquid iudicis potestati permittitur, id iuris necessitati subiicitur, ff. de iud., non enim quicquid; et est contra id 3. q. 9, necesse.  Item licet iudex possit parcere in ferendo sententiam termino constituto, non tamen potest ei parcere in expensis et sumptibus, alioquin ipse de suo restituet expensas, C. iud., sancimus.  Sed videtur quod de iure mero teneatur expectare usque in diem sequentem, ff. de ver. oblig., qui hoc anno; vel quod saltem in suprema hora diei possit iudicare, 2. q. 6, biduum.  Et hoc ideo, quia iudex matutino, vespere, et mane, et meridie iudicare potest, in Auth. de iudicib. § sedebunt, coll. 6.  Sed contra videtur ff. de orig. iuris, necessarium § et quia, ubi dicit quod incongruum est quod iudices vespere sedeant, statur potius authentico.  Vel dicas quod non est contra, quia ibi dicitur quod incongruum erat magistratibus hora vespertina in publico esse, et ideo inventi fuerunt quinque viri qui eorum vice illa hora fungeretur.  Et sic potius concordat, et sic usque ad supremam horam ante noctis tenebras iudex procedere potest, ut hic in fine dicit.  Honestum tamen esset iterum ipsum citare ad superandam malitiam eius; simile infra, de dolo et contu., prout; arg. ff. de iud., et post edictum.

 Terminum peremptorium
Nisi terminus peremptorius sit statutus ad sententiam audiendam, non valet sententia in absentia partis alterius, ff. quae sent. sine appel., illud § item cum ex edicto.  Arg. contra C. quom. et quan. iud. sent. prof., cessante.  Sed lex ista contra loquitur, cum iudex partes in praesentia sua monuit, ut certo termino comparerent ad sententiam audiendam, et tunc si qua pars non veniat, re vera contumax est et sententia tenet, licet peremptorie per edictum non fuerit monita, alia lex loquitur cum absens citatur per edictum in absentia.

 Ex tunc exequi
Immo videtur quod in ultima die qua futurus privatus vel privandus est, iudicare non possit, ff. de feri., pridie; ff. de iuris., eum qui.  Arg. contra ff. de poe., imperator; sed hic ultima die suae iurisdictionis tenetur iudicare, ut hic patet.

 Instantia
Id est, potestas.

 Qui male agit
Unde Horatius.

 Odit lucem
Sic 18. q. 2, perniciosam.  Unde praesumitur contra illum qui occulte confert beneficia, infra, ut eccl. ben., ut nostrum; 19. dist., Anastasius; et 81. dist., clericus; ff. de ritu nupt., palam; et melius ff. de ritu nupt., iure gentium; ff. de adimen. leg., non existimo.  Et tenebrae aptae sunt ad fabricandum falsum, ff. de ven. inspic., prima § tria luminaria.  Tamen transactio potest fieri de nocte, C. de transaction., non minorem; et testamentum, ff. de testi., ad testamentum § ulti.

 Incipiat
Quantum ad contractus, qui possunt fieri qualibet hora.

 Auctoritas
ff. de feri., more Romano.

 Tenebras
Quid si iudex processit in tenebris ad lumen candelae, vel ad contestationem litis, vel sententiam protulit, numquid valet quod agitur?  Credo quod valeat processus, licet procedi non debuerit, dummodo aliud non impediat, et praecipue si iudex honestus sit, cum hic non dicatur quod si processum fuerit, non valeat, quia multa fieri non debent, facta tamen valent.  Alii forte contra.

 Peremptorii
ff. de iud., nonnumquam; infra, de in integ. restit., tum ex litteris.

 Coarctare
Infra, de appell., reprehensibilis; et 2. q. 6, ei qui § appellatore; ff. de excusat., non tantum.

X 1.29.25 Insinuante

 Familiarem
Familiaritas repellit iudicem sicut et testem, infra, de restit. spol., in litteris.  Nam familiaritatis veritatem impedire solet, 3. q. 5, accusatores.  Immo tota familia recusatur propter dominum, C. si quacum. praed. pot., si quis.  Sed modica familiaritas non nocet, ff. de ver. sig., late § amicos.  Et est simile infra, de appell., ex insinuatione; et infra, ut lite non cont., accedens 2; et supra, de rescript., ad haec; et ff. de procur., aut affinitate.  Hic tamen advertas quod minor causa repellit iudicem quam testem, quia quaelibet consanguinitas repellit iudicem, infra, de appell., postremo.  Sed non testem, quia frater testatur pro fratre, infra, de praesump., litteras.  Propterea non invenitur prohibitum, quia edictum de testibus prohibitorium est, ff. de testi., testimoniorum.  Et hoc ideo quia facilius inveniuntur plures iudices, quam unus testis.

 Sine quo
Quia mandabatur, quod si non omnes, tu frater episcope cum altero ipsorum in causa procedas, tunc enim alii non possunt procedere sine ipso vel suo subdelegato, infra, de offi. deleg., quoniam Apostolica § 1.

 Officialis
Et ita timeri potest ne trahatur in partem episcopi et sic in partem R., arg. infra, de eo qui mitt. in poss. caus., cum sicut; et infra, ut lite non cont., accedens 2.

 Postmodum
Sic patet quod exceptio dilatoria potest proponi post litem contestatam, si de novo incipiat competere, sic ff. de recepti., non distinguemus § cum quidam; et ff. de interrog. act., aetate § ex causa; et infra, de in integ. restit., beneficio.

 Merito
Haec causa movit istum R. ut causam faceret aliis committi ne pars adversa propter huiusmodi suspicionem recusaret illos iudices, et impetraret causam aliis committi coram quibus oportuisset ipsum R. postmodum litigare, et ita est arg. quod quis debet providere ea quae possunt facere contra ipsum sicut pro ipso, arg. 11. q. 1, de persona, vers. ne obiiciatur, etc.; ff. locat. et conduct., si quis domum § 1; et infra, de procurat., alia.

 Consenserit
Scilicet, pars adversa.  Nam ipse R. cogitur litigare coram eis, cum in eos semel consenserit et ipsos impetraverit, infra, de offi. deleg., super quaestionum; et 3. q. 3, offeratur; et 4. q. 3, si testes § venturis.  Videtur tamen quod ipse R. eos possit recusare propter novam causam, sicut eius adversarius.  Absurdum enim esset iudicium in unam partem declinare, et non in alteram, ff. de recepti., si cum dies § si arbiter, in fi.; arg. ff. de auct. tut., quod dicimus, in fi.; et C. de his qui ad eccl. confug., praesenti § sicubi; et 3. q. 5, constituimus.

 Alioquin
Id est, si consenserit litigare coram illo postquam scivit illum effectum fuisse familiarem, supra, de offi. deleg., gratum; et infra, de testib., cum venisset; supra, de elect., cum inter canonicos; et ff. de iuris., est receptum.  Etsi non consenserit, dummodo consentire velit, non valent istae litterae, ut supra, de elect., cum inter canonicos.  Ber.

 Revertantur
Hoc iustum est ut revertatur ad eum quem iniuste dimisit, infra, de appell., cum in ecclesia.  Et in expensis adversario condemnabitur insuper, infra, de appell., ut debitus; et supra, de rescript., caeterum.

X 1.29.26 Quaerenti

 Officio
Supra, de offi. deleg., in litteris; ff. de re iud., iudex; et infra, de iuram. calumn., at si clerici, in fi.

 Pareatur
Cum effectu, supra, de offi. deleg., in litteris; et infra, de cleri. non residen., relatum.

 Per aequitatis semitam
Placet ergo media via domino Papae, arg. ff. de acq. rer. dom., adeo § cum quis.  Unde versus: cum media semper gaudebam ludere forma // maior enim mediis gratia rebus inest.  Et illud versus: medium tenuere beati.

 Quadrimestre tempus
In personali actione dantur quatuor menses reo ad solvendum, C. de usuris rei iud., eos; et C. de usuris rei iud., sancimus.  Et si minus tempus daretur, suppletur a lege, ff. de re iud., si se non § si quis.  Arg. contra infra, de re iudic., quod ad consultationem; et ff. de re iud., qui pro tribunali, ubi dicitur quod tempus illud potest arctari et elongari a iudice.  Sed illud intelligitur fieri cum causae cognitione et iusta de causa, alias non debet arctari.  Et in illa infra, de re iudic., quod ad consultationem, sponte recepit terminum breviorem.  In reali vero actione statim si dixerit reus se velle parere sententiae, alias post decem dies si non fuerit appellatum debet sententia mandari executioni, arg. Inst. de off. iudic. § et ideo si.  Et in criminali statim mandanda est executioni, arg. de poen. dist. 1, defleant; alias incipit de poen. dist. 1, Adam; C. de poe., cum reis.  Sed hoc est verum generaliter nisi in casibus qui notantur 11. q. 3, cum apud.  Et tempus illud quadrimestre datur a die latae sententiae si non est appellatum, vel si est appellatum a die confirmationis sententiae, C. de usuris rei iud., eos.  Et confessus habet hic tempus a die confessionis, ff. de confes., certum § ulti.  Sed si confessus fuerit de crimine non statim mandabitur sententia executioni, donec pronuncietur crimen contra ipsum, sed in vinculis teneri debet, ff. de cust. reo., si confessus; et 2. q. 1, nos in quemquam.

 Ad integrum annum
Sed quare non potest exequi sententiam suam post annum, cum iudex semper teneatur sententiam tueri, ff. ne vis fiat ei qui in poss., ait praetor.  Nam iudex quantum ad futurum tempus prospicit partibus, ff. si serv. vend., egi; et ff. si serv. vend., harum.  Sed illa lex loquitur de ordinariis, ne vis fiat ei, etc.  Aliae duae leges loquuntur in servitutibus, quae debentur in futurum.  Sed hic loquitur de legato cuius iurisdictio non est perpetua, sed infra certas metas temporis finitur secundum quod hic dicit.  Sed pone quod post sententiam victus inquietat victorem, numquid prior delegatus debet adhuc cognoscere?  Videtur per hanc decretalem quod sic, cum iurisdictio duret usque ad annum, quia non videtur possessionem adeptus qui eam statim amisit, ff. de acq. poss., non videtur; arg. ff. de hered. vel act. ven., venditor hereditatis § pervenisse; et ff. de hered. vel act. ven., iudex.  Et quia istud ad ordinarium spectat, infra, de appell., cum teneamur.  Item quia hic nova iniuria est, et ideo nova interpellatione opus est, ff. de excepti. rei iud., si mater § 2.  Potest dici quod licet sit nova iniuria, tamen sequela est praecedentis facti, unde ad ipsum spectat, arg. ff. de institut. act., cuicumque § penulti.  Aliter delusoria viderentur edicta iudicum, ff. ne quid in loc. pub., sicut is; et infra, de matr. contrac. con. int., litterae.  Et satis videtur quod saltem usque ad annum possit compescere contradictores, et qui non patiuntur illum quiete possidere, excommunicando illos etiam generaliter, sed non assumendo aliquam cognitionem ulterius.  Ad iudicem enim delegatum spectant quae accidunt ante sententiam, sed post sententiam nullam cognitionem assumere dent, cum iam non habeat nisi meram executionem.  Unde non valet si cognoscere vellet ut iudex, C. de execut. rei iud., si ut proponis.  Ea vero quae accidunt post sententiam spectant ad ordinarium, quia non agitur ex prima causa sed ex nova.

 Ante litis contestationem
Videtur quod si iudex delegatus ante litem contestatam excommunicet aliquem pro contumacia, quod post annum ipsum absolvere non possit.  Sed contra infra, de offi. ord., pastoralis, ubi successor in honore et onere absolvit.  Item iudex coepit exercere iurisdictionem suam, unde perpetuata est, infra, de offi. deleg., licet; et supra, de offi. deleg., gratum.  Et ita post annum potest absolvere, et quandocumque, quia ecclesia nulli claudit gremium suum, C. de summ. trinit. et fide cath., inter claras.  Arg. contra quod post annum absolvere non possit, 11. q. 3, rursus; et 11. q. 3, quicumque.  Solutio: dico quod post annum potest illum absolvere quandocumque, et procedere in causa, quandocumque ille fuerit absolutus.  Et quod dicit hic quod post annum non potest illum absolvere intelligitur de eo qui excommunicatus fuit post diffinitivam sententiam, cui non parebat, unde fuit excommunicatus iste et talis post annum absolvi non potest ab eodem, quia iurisdictio expiravit in totum, et quo ad executionem omnino.  Sed ubi quis excommunicatur ante litis contestationem vel post litis contestationem, ante sententiam diffinitivam semper potest absolvi, quia iurisdictio durat usque ad sententiam latam et executioni mandatam, et infra annum post sententiam.  Et ista littera sic intelligitur si aliquis contumax est, qui convenitur actione reali, actor dent mitti in possessionem rei petitae causa rei servandae.  Et si contumax venerit infra annum a tempore interlocutoriae latae, recuperat possessionem post annum non recuperat possessionem, sed auditur de proprietate, eodem modo delegatus usque ad annum suam sententiam executioni mandare potest, postea vero non potest, et in hoc attenditur ista similitudo.

X 1.29.27 Super quaestionum

 Nostram
Quae infra sequitur, et incipit, licet cui, etc.  Et protenditur usque ad § intentionis.

 Consultationi
Quae est supra, de offi. deleg., cum te.  Et ista ponitur statim, scilicet, ibi, si super causa, etc., usque ibi, nos autem statuimus.

 Derogatur
Immo corrigit qui interpretatur, ff. ad Tert., sive ingenua sive libertina § qui operas.

 Committit
Litis contestationem, ut probatur infra § porro, vers. unde si forsan.

 Interposita
Ad Papam, scilicet.

 Non possit
Arg. contra infra, de offi. deleg., pastoralis, in fi.  Sol. ut ibi infra, de offi. deleg., cum R, ad fi.

 Provocationis
Hoc ideo dicit, quoniam nullus potest committere causam appellatione remota nisi princeps, quia privilegium est principis, ff. a quib. app. non lic., tractandum, in fi.

 Quicumque
Ergo si ordinarius delegat aliquem articulum causae alicui, ab eo appellari non potest, nisi modum excedat, prout sequitur in littera.

 Executorem
Executor dicitur proprie qui rem iudicatam ducit ad effectum, C. de execut. rei iud., executorem.  Et talis executor partes iudicis sibi vendicare non debet, quia non habet aliquam cognitionem, C. de execut. rei iud., si ut proponis.  Hic autem improprie dicitur executor qui aliquem certum articulum examinat et de eo cognoscit.  Et ideo praesumit non tam cognitorem quam executorem, puta de aliqua exceptione, utrum testis sit admittendus vel de aliquo consimili, ita quod nullam iurisdictionem habeat, sed tantum exequatur mandatum et faciat quod iniunctum est.  Et si quid dubii fuerit, debet referre delegato, et a tali non appellatur nisi modum excedat, ut hic dicitur.  Et posset forsitan dici quod talis auditor habet iurisdictionem et coerctionem, arg. infra, de offi. deleg., ex litteris.  Et tamen non potest ab eo appellari, nisi modum excedat.  Hodie vero nullus potest appellare ipso iure, nisi ipse gravetur qualiscumque sit iudex, et in quocumque articulo potest appellari ab eo cui commissa est iurisdictio cum cognitione, si aliquam partem gravaverit, infra, de appell., ut debitus.  Et ideo nihil operatur quod dicit, appellatione remota.

 Modum excedat
Quod si fecerit, appellatur ad delegatum non ad delegantem, infra § porro.

 Dummodo
Supple nec potest recusari, dummodo, etc., quod patet in § verum, ubi Papa ostendit qualiter constitutio sua sit intelligenda.

 Recipiatur assensu
Hoc videtur obviare decretalem Alexandris a contrario sensu.

 Litis exordium
Exordium litis potest appellari quo ad perpetuandum rescriptum, citatio supra, de offi. deleg., gratum; et infra, de offi. deleg., licet; et infra, de offi. legat., nemini; et infra, de for. compet., proposuisti; et C. de praescri. trig. vel quad. ann., sicut in rem.  Vel quo ad faciendam rem litigiosam oblatio libelli reo insinuata, C. de litig., authen. litigiosa.  Proprie vero exordium litis est litis contestatio.  Tunc enim praestatur sacramentum de calumnia, infra, de iuram. calumn., cum causam; quod debet fieri in exordio litis, C. de iureiuran., cum et iudices.  Et ex tunc, id est, post litis contestationem, tenetur de fructibus etiam bonae fidei possessor, C. de rei vend., certum.

 Causae finem
Id est, cognitionem cum calculo sententiae quae imponit finem causae, ff. de recepti., diem autem; ff. de re iud., res iudicata.

 Provocetur
Si gravatur; alias hodie ante sententiam non appellatur, infra, de appell., ut debitus; et infra, de appell., interposita.

 Per iudicem
Ex hoc probat quod is cui committi litis contestatio et causae decisio iudex est, et ab eo potest appellari.

 Divisim
Id est, unam partem uni, et aliam alii.

 Alii delegare
Nisi causa sit criminalis, quae non delegatur; arg. 9. q. 3, salvo, ubi dicitur, in conspectu omnium, etc., licet a principe possit delegari, 23. q. 4, illud; et ff. de testi., testium § item divus.  Vel nisi sit iudex appellationis, qui secundum leges nihil potest delegare, C. de iud., authen. ad haec.  Secundum canones secus est, de quo autem hic fit mentio cui derogatur per hanc decretalem, saltem quod delegatus quicumque sit, vel causae principalis sine appellatione potest committere vices suas secundum tenorem huius decretalis.

 In principio
Istud obtinet secundum leges, ut iudex coram eo in principio faciat litem contestari, et per se ferat sententiam.  Media vero committat consiliariis suis, sed semel etiam audiat negotium in medio, in Auth. ut defun. seu funer. § illud, coll. 5; et in Auth. ut defun. seu funer. § sancimus igitur contestationes, coll. 5; in Auth. de exhib. et intro. § si vero, coll. 5; et C. de iud., authen. ad haec.  Secundum canones aliter, ut hic diciter.  Item secundum leges tantum suis consiliariis committit iudex examinationem, ut in dicta authentica, C. de iud, authen. ad haec; et in Auth. de iudicib. § si quis autem, coll. 6.  Secundum canones committit cuicumque vult, infra, de offi. deleg., pastoralis.

 Investigare
Hoc non habet locum quando committit finem.

 Ab eo
Cui principium vel finem committit secundum quod determinatur infra, § proxima.  Quandoque ad Papam, quandoque ad ipsum delegatum potest appellari.

 Vel merito
Supple vel recusari, nisi merito, etc.

 Statuimus
Non statuit, sed consulendo dixit, dummodo de partium deputetur assensu ne possit recusari.  Ber.

 Assensu
Et ideo postea recusari non potest, semel enim iudex electus recusari non potest, supra, de offi. deleg., insinuante; et 3. q. 3, offeratur; et 32. q. 5, horrendus.  Appellare tamen possum ab eo, non tamen eum recusare, ff. de appellat., ex consensu; ff. qui satisda. cog., arbitro; licet sit contrarium arg. infra, de re iudic., causam quae, non est contrarium, quia ibi fuit appellatum.  Et quod dicit ibi in confirmatione sententiae, quod de communi consensu fuit causa commissa, illa non fuit causa quare sententia fuit confirmata, sed quia appellans non probavit quod sententia fuisset iniqua.  Item contra 2. q. 6, a iudicibus, sed illud loquitur de arbitris compromissariis a quibus non appellatur, C. de recepti., ex sententia.  Item arg. quod assessor qui participat examinationi causae et similibus, ff. de off. asses., omne.  De consensu partium est eligendus, arg. hic, et 2. q. 6, placuit; et 11. q. 1, clericum cuiuslibet.  Sed si partes non conveniant, eligat iudex non suspectum, arg. infra, de appell., cum speciali; et infra, de offi. deleg., pastoralis, in fi.  Et illum recipiant partes etiam invitae, quia iudicium in invitum redditur, ff. de ver. oblig., inter stipulantem § 1, vers. non forsan et praecedentibus verbis; ff. de ver. oblig., inter stipulantem § si vero; et ff. de ver. oblig., inter stipulantem § quando vero.

 Porro
§ iste respicit § nos, et proxima, et § verum.

 Transfert
Non tamen iudicis dandi licentiam committere potest, licet illud sit de iurisdictione, ff. de iuris., imperium, in fi.  Nec potest committere remota appellatione, et hoc ideo quia illam non habet ex commissione, sed a lege, C. de iud., a iudice; et infra, de offi. deleg., pastoralis, 1. resp.; et infra, de offi. deleg., quoniam Apostolica, unde in alium eam transferre nequit.  Et sic hoc saltem non transfert in alium, quia si hoc posset subdelegatus, posset alium delegare, quod esse non potest, infra, de appell., cum causam.  Praeterea qualiter potest abdicare a se iurisdictionem, saltem sine licentia eius a quo habet eam, ut ff. de off. procon., solent, 1. resp.  Cum teneatur exequi mandatum ipsius etiam si sit per quamdurum, 19. dist., in memoriam; et 100. dist., contra morem.  Licet enim iudex committat totam causam alicui, nihilominus retinet iurisdictionem, licet alius habeat exercitium illius causae, ff. de off. eius cui man. est iur., quaecumque § ulti.; ff. de iuris., more; et ff. de iuris., et quia; et revocare potest quando vult, ff. de iud., iudicium.  Dicas quod leges illae omnes quae dicunt quod non potest abdicare a se iurisdictionem, et proxime ad hoc inductae, intelliguntur de iudicibus ordinariis, et illi possunt quandocumque revocare etiam si totam causam committant.  Sed in delegato secus est, cum proprium nihil habeat, sed eius qui mandavit, ff. de off. eius cui man. est iur., quaecumque § qui mandatam.  Et ideo nihil reservat si totam iurisdictionem committit.  Sed numquid delegatus potest committere totam causam retenta sibi executione sententiae?  Satis videtur quod possit, quia illud est de iurisdictione sua, sed tunc ad eum appellari non posset, quia nihil habet iurisdictionis quantum ad eum appellari non posset, quia nihil habet iurisdictionis quantum ad cognitionem causae, sed solam executionem, unde ulterius partes iudicis assumere non potest, C. de execut. rei iud., si ut proponis.  Tanc. dixit quod non potest, quia sententiando desinit esse iudex.  Sed illa non videtur ratio quia ille non sententiat, et quantum ad executionem durat iurisdictio, infra, de offi. deleg., pastoralis.  Et secundum dictum Tanc. delegatus non posset exequi sententiam suam, quod falsum est, supra, de offi. deleg., significasti.  Ber.

 Ad eum
Lex indistincte dicit, quod si delegatus committit alii causam, ad eum est appellandum, C. qui pro sua iur. iud., in causarum.  Et illa intelligitur secundum istam, quando non committit totum, vel aliter secundum leges.  Item aliud contrarium videtur, ff. quis a quo appel., quod dicitur, in fi., ubi dicitur quod si iudex delegatus delegat alii causam, si ab illo ultimo appelletur, non appellabitur ad ipsum qui eum dedit, sed ad iudicem illius qui dedit illum a quo appellatur.  Et ita contradicit huic quod dicit, non ad eum, sed ad nos.  Et intelligas illam secundum istam, ut dictum est de alia, quia ibi totum commisit.  Et ita concordat huic quando totum commisit, C. qui pro sua iur. iud., in causarum.  Vel aliter secundum leges, et aliter secundum canones.

 Si causa sit ei
Maxime, quia idem esset si non sit remota, quia utroque casu appellatur ad eum et non ad Papam, et quia ipso iure hodie remota est ante sententiam, infra, de appell., ut debitus.  Alii contradicunt quod si non est remota appellatio in litteris, appellatur ad Papam omisso delegato ipsius, sic potest appellari ad Papam ab illis iudicibus quolibet medio omisso.  Quod prius dixi, verius credo, arg. supra, vers. quod si super, etc., cum te consulente, etc.

 Appellaretur
Ad Papam.

 Auditor
Talis potius dicitur habere notionem quam iurisdictionem, ff. de re iud., praetor ait, in princ.  Et dic notionem, id est, cognitionem et iurisdictionem, ff. de ver. sig., notionem.

 Merito
Supple vel recusetur pro eo quod merito, etc.

 Consultationem praemissam
Scilicet, Alexandri, quae ponitur in princ., vers. quod si super causa.  Et hoc interpretatur in quo casu illa intelligatur.

 Coram eo
Id est, coram delegato a Papa.  Et ideo in isto casu causa suspicionis non probatur coram arbitris, cum alias generale sit, quod causa suspicionis probari debet coram arbitris, infra, de appell., secundo; et infra, de appell., cum speciali.  Idem credo si ordinarius delegat causam.

 Vices suas
Simpliciter committens vices suas, totum commisisse videtur, infra, de iure patron., ex litteris; et infra, de dona., pastoralis; et arg. optima ff. de tutel., qui habet, in fi.; et C. de excus. et temp., si curatores; et optimum arg. infra, de offi. deleg., venerabili, ubi est hoc expressum, quia functus est officio suo vices suas committendo, ut ibi dicit.

 Nec potest appellatione remota procedere
Hodie non habet locum hoc quod dicit, non potest appellatione remota procedere, quia ipso iure appellatio remota est, infra, de appell., ut debitus.  Et ita propter hoc non vitiatur iurisdictio istius qui recipit commissionem a socio, quia et si vitiatur sua iurisdictio per alterius commissionem, relevatur ipso iure, ut ab illo non appellatur nisi gravetur, per illam decretalem infra, de appell., ut debitus.

 Delegare
Hoc enim non potest, cum sit delegatus ab alio quam a principe, infra, de appell., cum causam; ff. de off. procon., legatus; et C. de iud., cum praetor § 1; ff. quis a quo appel., quod dicitur.  Arg. contra infra, de re iudic., cum Bertholdus; sed illa non tenet in hoc per decretalem praedictam, infra, de appell., cum causam.  Item hic habes quod minus dignum trahit ad se magis dignum, arg. supra, de temp. ord., litteras; et supra, de offi. deleg., cum super.  Arg. contra infra, de consecr. eccl. vel alt., quod in dubiis; et infra, de celeb. miss., cum Marthae § praeterea potest dici; et C. de pet. hered., hereditatis; et 13. q. 2, non aestimemus; et ff. de solut., si alieni; et C. de appellat., praecipimus § ulti.  Item habes quod cum res transit de una persona ad aliam, non transit cum suo privilegio vel sua causa, vel honore vel onere, sic 12. q. 2, qui manumittitur.  Arg. contra 16. q. 1, si quis laicus; et infra, de pignor., ex litteris.  Sic quandoque aliquod ius inefficax est apud unum, et si ille mandet illud ius alii, efficax est apud illum, supra, de elect., suffraganeis; ff. de novat., doli mali.

 Si non possunt ambo
Hic patet ex isto § quod quando dicitur in commissione: quod si ambo in causa procedere non potestis, alter nihilominus procedat; quod ille qui non potest interesse, potest committere vices suas.  Sive ergo apponatur clausula illa: quod si ambo, vel: quod si non omnes, etc.; sive non apponatur, iudex potest semper committere vices suas, cum habeat illud a lege, infra, de offi. deleg., pastoralis; et infra, de appell., cum causam; et C. de iud., a iudice.  Hic consuevit illud quaeri, utrum coniudices teneantur admittere subdelegatum a coniudice suo, qui interesse non potest?  Et videtur quod non, quia iam extat conditio, infra, de offi. deleg., coram; et ibi statim quaestione explicabimus.  Sed illud quaeritur an invitis partibus iudex possit causam alii delegare?  Utique, cum hoc habeat a lege, ut dicunt iura praedicta, et infra, de offi. deleg., quoniam Apostolica, 1. resp.  Et ita nulli facit iniuriam qui utitur iure suo, supra, de elect., cum ecclesia.  Sed quaeritur utrum delegatus postquam commisit vices suas in totam, an possit postea revocare?  Videtur quod sic, nam iudicium solvitur vetante eo qui iudicare iussit, ff. de iud., iudicium.  Dicas quod si ille cui commisit suscepit subdelegationem, et ea uti coeperit, postea eam revocare non potest, infra, de offi. deleg., venerabili.  Si vero non vult suscipere, tunc posset nihilominus postea procedere, alioquin poterit eam bene re integra revocare, quia verba intelligenda sunt cum effectu, infra, de cleri. non residen., relatum; ff. quod quisque iur., hoc edictum § haec autem verba.  Et ita notaverunt in hac decretali Inno. iiii et Gott., supra, de offi. deleg., super quaestionum § porro, in verbo illo: totam.  Et idem dicit Inno. iiii infra, de offi. deleg., venerabili.  Sed sola commissio non sufficit etiam si subdelegatus eam receperit, nisi sequatur citatio quominus eam revocare possit, et ita sententiavit Inno. iii ut notatur in decretali infra, de offi. deleg., venerabili, quod patet ex eo quod mortuo delegato re integra subdelegatus postea procedere non potest, infra, de offi. deleg., licet.  Et eadem ratione mortuo subdelegato re integra delegatus resumit iurisdictionem hac ratione, quia iurisdictio delegati re integra existente apud subdelegatum non est plene translata, nec legatus plene dicitur functus officio suo, nisi citatione secuta per subdelegatum, ut patet in decretali infra, de offi. deleg., venerabili.  Tanc. dixit quod si subdelegatus recepit subdelegationem, postea revocari non potest, et idem dixit B., sed postea mutavit, ut supra dicitur.  Ordinarius quandocumque potest revocare iurisdictionem, in quo casu intelligitur illa lex, ff. de iud., iudicium; et ff. de off. procon., solent § 1.  Sed si partem iurisdictionis delegatus sibi retinuit, potest revocare supra, de offi. deleg., super quaestionum § porro; et per legem ff. de iud., iudicium.  Sed pone quod unus delegatorum committit consocio partem iurisdictionis, si ille gravaverit partem ad quem appellabitur ad condelegatum?  Non, quia par est illi, et a pari ad parem non appellatur, ff. de appellat., appellandi; et 2. q. 6, anteriorum § illo videlicet; infra, de appell., dilecti filii 3.  Nec consocius a quo appellatum est posset cognoscere, immo si hoc vellet hoc ipso perderet iurisdictionem, supra, de offi. deleg., cum super.  Arg. contra ff. quan. appel. sit, si quidem § sed et si praeses; et ff. quan. appel. sit, si quidem § solent.  Ibi appellatur ab ordine et praeside ad ipsum praesidem tantum, arg. 17. dist., multis.  Ibi enim appellatur a metropolitano ad concilium in quo ipse habet interesse, et ita in hoc casu appellabitur ab isto ad eum et condelegatum.  Quidam dicunt quod bene valet appellatio ad ipsum et condelegatum, et idem est si unus committit alii a suo iudice, quia si tunc appellatur ab illis, appellari debet ad ipsum et condelegatum, arg. huius § per contrarium sensum.  Credo quod in nullo istorum casuum taliter sit appellandum.  Si enim unus vellet confirmare illud quod fecit, et alter cassaret, nihil esset.  Dic ergo quod ad superiorem in talibus est appellandum, intelligendum est quando unus solus est iudex, vel si plures essent, omnes committunt alii vel uni soli retenta sibi parte iurisdictionis vices suas; alias qualitercumque permisceas, semper est appellandum ad Papam, quicquid alii dicant.  Et hoc idem dicit Laur. propter rationes praemissas, et idem sequeretur quod unus solus posset procedere, quod non est verum, praecipue quando causa committitur simpliciter sine clausula illa: quod si ambo, etc.  Sed dicunt, si esset in litteris illa clausula: quod si ambo, vel: quod si non omnes, etc., tunc potest procedere delegatus, quia reservavit sibi aliquid de iurisdictione, quia tunc extat conditio, quia ille a quo fuit appellatum non debet cognoscere de appellatione.  Sed hoc non credo, quia non intendit Papa delegare istis causam principalem et appellationis.  Ber.

 Aliquibus
Scilicet, Alexandro in antiqua compilatione, de appell., nos in eminenti.

 Ad primum
Quia in totum commisit, ergo a contrario si reservavit sibi iurisdictionem ad ipsum delegatum appellari, et hoc potest respicere quod sequitur: eius ergo, etc.

 Superius
Supra, de offi. deleg., super quaestionum § porro, in princ.

 Eius ergo
Concludit ex praemissis tribus § porro, § quem vero; et § si vero.  Et est arg. a toto in quantitate, sic infra, de offi. deleg., pastoralis § 1; et 9. q. 3, cum simus.  Et hic respondet secundo articulo quaestionum.

 Commisit
Lite coram se prius contestata, et idem est ante litis contestationem.

 Recepti
Nec poterat recusari, nisi, etc.

 A tali gravamine
Et re vera a gravamine, quia periculosum est sub iudice litigare suspecto, 3. q. 5, quod suspecti; et infra, de appell., cum speciali.  Unde quicquid fit post appellationem legitimam, debet in irritum revocari, supra, de offi. deleg., cum causa; et hic in fi.

X 1.29.28 Pastoralis

 Pastoralis
Delegatus a Papa causam sibi commissam alii committere voluit, ille noluit eam recipere, quaeritur utrum delegatus possit eum compellere.

 Concessa
C. de iud., a iudice; et infra, de appell., cum causam; et infra, de offi. deleg., quoniam Apostolica.

 Exonerare
Non videtur quod iudex possit committere causam, nisi cum iusta causa impeditur interesse non potest, supra, de offi. deleg., si pro debilitate; et supra, de rescript., sciscitatus; C. de pedan. iud., placet nobis; ff. de iud., nonnumquam; arg. infra, de testib., in nomine; quod non est verum.  Immo cum de iuris beneficio hoc habeat, potest committere vices suas, ff. de off. eius cui man. est iur., quaecumque; et supra, de offi. deleg., super quaestionum; et infra, de offi. deleg., quoniam Apostolica.  Sed numquid statim credendum est iudici, cum scribit se non posse interesse?  Non videtur, nisi de hoc constet, ut supra, de offi. deleg., prudentiam, 1. resp.  Si enim crederetur passim cuilibet iudici, quilibet se posset malitiose exonerare cum vellet, arg. ff. de vac. mun., omnis excusatio; et ff. de vac. mun., praetor.  Arg. contra infra, de re iudic., cum super, in parte decisa.  Solutio: non est praesumendum quod iudex malitiose causam committat.  Dubia enim in meliorem partem debemus interpretari, infra, de reg. iur., estote; et ff. de regul. iur., semper in dubiis.  Et de quolibet praesumendum est bonum, nisi contrarium appareat, ut supra, de scrutin., ex parte; supra, de praesump., dudum.  Et si quis dicat hoc factum in fraudem, illud debet probare, ff. de probation., quotiens operae § qui dolum.

 Renitentem
Sic patet quod aliquis compellendus est invitus suscipere iudicium etiam homo alterius fori, C. qui pro sua iur. iud., in causarum, circa fi.; ff. de muner. et honor., munerum § iudicandi necessitas, nisi advocatus qui non potest cogi alibi quam in suo foro suscipere iudicium, C. de advoc. div. iud., sancimus, in fi.; et hoc in delegatis a principe.  Sed ordinarius non potest cogere hominem alterius fori, ff. de iuris., extra territorium; ff. de tutor. et curat., sive proconsul; et ff. de tutor. et curat., cum quidam; et infra, de offi. ord., pastoralis.  Sed nemo potest cogi ut arbitrium suscipiat, ff. de recepti., Labeo ait si compromisso § 1.  Sed postquam suscepit debet compelli, ut in dicto §.

 Si coerctionem
Iurisdictio sine coerctione nulla est, ff. de off. eius cui man. est iur., mandatam; et infra, de offi. deleg., ex litteris.  Verumtamen verbum, coercendi, maiorem continet animadversionem, ff. de off. procon., meminisse, in fi.  Immo qui delegat, praecipit, C. qui pro sua iur. iud., in causarum, in princ.  Et praeceptum necessitatem habet, 14. q. 1, quod debet; et invitus quis delegatus, arg. ff. de muner. et honor., munerum § iudicandi; C. de advoc. div. iud., sancimus, in fi.

 Superioribus
Puta in dignitate constitutis, supra, de offi. deleg., sane quia; 50. dist., contumaces; 45. dist., cum beatus; et infra, de maior. et obed., per tuas; et 2. q. 8, quisquis.

 Citationis officium
Arg. a toto in quantitate, arg. supra, de offi. deleg., super quaestionum § eius ergo; et 9. q. 3, cum simus, in princ.

 Discretione
Quae est mater omnium virtutum, supra, de offi. custod., custos ecclesiae; et 1. q. 5, praesentium.

 Punire
Supra § prox.; et supra, de offi. deleg., sane quia.

 Ex certa scientia
Certam intelligo si in litteris appellationis fit mentio de processu causae et de appellatione interposita et de exceptione proposita.  Et hoc est verum quando appellatur a gravamine ante sententiam, infra, de appell., ut debitus.  Sed si appellatur a diffinitiva sententia, ibi non est necesse dicere nisi appello ab iniqua sententia a tali iudice lata, de de tali appellatione hic fit mentio, ff. de appellat., sed et si apud.

 Discussa
Sed pone quod iudices appellationis pronunciaverunt male appellatum, et sic confirmaverunt sententiam latam.  Quaero quis mandavit sententiam executioni, utrum primi iudices vel secundi?  Quidam dicunt quod primi, argumentum sumentes ex illa littera, interim executio sententiae suspendatur.  Sed videtur quod eorum iurisdictio sit revocata, ex eo quod dicit iurisdictionem priorum iudicum videmur revocare, arg. C. de episcopal. aud., authen. si quis litigantium.  Et ideo melius videtur quod secundi iudices debeant eam mandare executioni, ut dicit Tanc.  Et quod secundi hoc facere debeant, videtur quia si iudices appellationis confirmarent sententiam ultima die anni a tempore appellationis, patet quod primi iudices non possunt eam mandare executioni, cum iurisdictio sua quo ad omnia expiraverit, supra, de offi. deleg., quaerenti.  Sed illud est verum ubi non est appellatum, sicut videmus quod iudices appellationis ante diffinitivam sententiam, si pronuncient appellationem legitimam, procedunt postea in principali, infra, de appell., ut debitus; et infra, de appell., cum in ecclesia.  Et etiam idem est in diffinitiva quandoque, C. de reb. credit., generaliter § et si iudex.  Sic dicendum est quod illi qui confirmant diffinitivam sententiam debent facere quod superest ad faciendum.  Sed sive primi sive secundi hoc faciunt, non refert quantum ad effectum sententiae.  Si primus iudex fuit ordinarius, satis potest dici quod exequetur ipse suam sententiam, cum sua iurisdictio sit perpetua.  Sed videtur quod secundus iudex debeat potius eam exequi, quia ex secunda sententia agitur per actionem in factum, et non ex prima, ut notatur infra, de offi. deleg., coram; et ff. de his qui not. infam., furti.  Et ideo iudex appellationis eam debet exequi, non primus.

 Et si sciat
Ad intelligentiam eius quod hic dicitur, nota quod est executio mera et est executio mixta.  Mera executio dicitur quando partibus praesentibus cognita est de causa ab aliquo, et ille mandat alicui quod sententiam suam exequatur, C. de execut. rei iud., executorem.  Talis executor non debet audire exceptiones, et de tali executione hic loquitur, et C. de execut. rei iud., si ut proponis; et infra, de re iudic., de caetero; et ff. de iud., si praetor, 1. resp., ubi sententiatum fuit contra absentem.  Et expone si sciat illam sententiam latam iniustam, id est, contra ius litigatoris latam, quia super hoc nullam habet cognitionem, ideo dicit, et si non cognitio sed executio, etc., unde illam debet tantum simpliciter mandare executioni.  Secus si sciat illam nullam, ut si esset lata auctoritate falsarum litterarum, infra, de crim. falsi, super eo.  Unde iudex delegatus non habuit iurisdictionem, vel per falsa instrumenta, vel per dolum adversarii.  Et si ista obiiciantur coram executore isto, supersedere debet executioni dummodo malitiose vel calumniose huiusmodi non proponantur, et tunc refert negotium superiori, infra, de re iudic., de caetero; et supra, de offi. deleg., si quando; et C. si ex fals. inst. vel test., iudicati; et ff. de iud., si praetor § Marcellus.  Calumniose ideo dixi quia si hoc esset, non deberet differri executio, C. ad leg. Corn. de fals., satis aperte, ubi crimen falsi obiiciebatur causa morandae solutionis, et ideo executio non differtur, cum salva sit ei postea quaestio falsi, ut ibi.  Mixta dicitur executio quae habet cognitionem annexam, ut cum Papa mandat alicui restitui rem suam vel mandat alicui dari beneficium coram tali executore.  Admittuntur legitimae exceptiones quantumcumque absolute scribat, supra, de offi. deleg., ex parte tua; et 25. q. 2, et si non cognitio; et supra, de rescript., si quando; et supra, de rescript., cum adeo; et supra, de aetat. et qualit., accepimus.  Et nota quod a mero executore non appellatur, nisi excedat modum executionis, C. quor. app. non rec., ab executione; et infra, de re iudic., quod ad consultationem, in fi.; et 2. q. 6, ei qui § sunt etiam quorum, vers. ab executore; et supra, de offi. deleg., super quaestionum § verum; et supra, de offi. deleg., super quaestionum § porro.  Sed ille non dicitur proprie executor sed auditor, ut ibi dicitur.  Sed a mixto executore bene appellatur si non admittat legitimam exceptionem, vel alias partes gravaverit, infra, de appell., dilecto filio; et infra, de appell., ut debitus; supra, de aetat. et qualit., accepimus.  Item nota quod non semper obediendum est iudici, si evidenter iniquum est mandatum ipsius, sive contra ius, 23. q. 1, quid culpatur; et 11. q. 3, non semper; et 11. q. 3, si dominus ea; et 11. q. 3, Iulianus imperator; 50. dist., si quis praepostera.  Secus si alias fuerit iniustum, 23. q. 5, lex aeterna; et 23. q. 5, cum minister.  Licet non sit obediendum iniquo praecepto iudicis, ut dicunt iura hic proxima signata.  Hoc praeceptum iam non dicitur iniquum, immo iustum est, id est, de rigore iuris indictum, et ideo est exequendum, nam ex quo sententia lata est, licet iniusta et contra ius litigatoris a qua non est appellatum, elapso decennio de iuris rigore mandanda est executioni, arg. C. ut lit. pend. vel post prov., qui licitam.  Spontanea enim appellationis omissio turpitudinem purgat, quae sententiae inerat, arg. ff. de condi. ob turp. caus., si ob turpem.  Vel si appellavit secundo et succubuit, et hoc etiam de rigore iuris introductum est, nec litem debet refricare sententia lata, ut aliquis sit litium finis, infra, de dolo et contu., finem; et infra, de dolo et contu., venerabilis.  Si per iniuriam iudicis sit damnatus, conqueratur de ipso, infra, de empt. et vend., si venditori; C. de evict., si per imprudentiam; et Inst. de oblig. quae ex del. nasc., in princ.

 Tenetur eandem
Arg. contra Hug. et eius sequaces qui dicunt quod iudex non debet ferre sententiam secundum allegata, si habeat conscientiam laesam in contrarium, sed debet causam alii delegare.  Sed si non posset alii delegare, cum sit subdelegatus a delegato, quid fieret secundum eum?  Trepidaverunt timore ubi non erat timor.  Pronunciet ergo in nomine Domini secundum allegata, et deponat conscientiam laesam, 3. q. 7, iudicet.  Et iudex qui contra conscientiam aliquid facit in gravamen partis, punitur, ut in decretali Inno. iiii infra, de re iudic., extravag. cum aeterni.

 A rege
Simile 18. dist., si episcopus.  Per hoc patet quod haec clausula, si non omnes, etc., non spectat ad temporales impotentias, quia secundum hoc iudex qui quandoque non posset interesse non posset alii committere vices suas.  Sed videtur quod iudex iste potius teneatur obedire mandato Papae quam archiepiscopo vel regi, ut 11. q. 3, qui resistit; ff. de re iud., contra pupillum.  Sed cum utrique possit obedire diversis temporibus, vel etiam eodem utrique, obedire tenetur, ff. de oper. lib., duorum libertus.  Immo propter propria commoda potest deferere iudicium, ff. de iud., si longius.

 Puniat
Forte ad interesse vel potest ei imponere mulctam, id est, poenam pecuniariam, C. de sport., omnibus iudicibus.  Vel ad arbitrium iudicis, ex quo poena statuta certa super hoc non est, supra, de offi. deleg., de causis, in fi.  Vel excommunicet illum, quia impedit iurisdictionem iudicis, ut supra, de offi. deleg., quia quaesitum; et supra, de offi. deleg., praeterea.

 Neutri parti suspectae
Hoc semper est faciendum, infra, de appell., cum speciali.

 Appellatione remota
Supra, de offi. deleg., super quaestionum § si vero; et supra, de offi. deleg., super quaestionum § nos autem; et ff. a quib. app. non lic., tractandum.  Dic quod speciale est hoc ut iudex delegatus possit committere causam remota appellatione, in odium illius qui procuravit absentiam iudicis.  Sed hodie locum hoc non habet, quia appellatio ipso iure remota est, unde nullus potest appellare ab aliquo iudice nisi gravetur, infra, de appell., ut debitus.  Vel dic quod non committit appellatione remota, sed auctoritate huius decretalis, subdelegatus procedit appellatione remota, et statutum fuit hoc in casu isto quod subdelegatus procedit appellatione remota in odium illius qui procuravit absentiam delegati.  Ita non est contra, quod satis patet per hanc decretalem.  Et eodem modo intelligitur infra, de offi. deleg., cum R, ubi dicitur quod delegatus causam committit appellatione remota.  Sed illud fit ex praecepto Papae non per commissionem delegati, quia delegatus nihil committit ubi iudex electus procedit appellatione remota auctoritate illius decretalis infra, de offi. deleg., cum R, secundum tenorem primarum litterarum.  Ber.

X 1.29.29 Ex litteris

 Expressam fecerint mentionem
Puta quia non continent seriem rei suae sive facti, infra, de cohab. cler. et mul., super eo; et ff. de appellat., si expressum; et infra, de re iudic., inter monasterium.  Vel quia simpliciter fecit mentionem de ecclesia illa, tacito de aliis litteris, infra, de dolo et contu., ex litteris.

 Si subdelegatus
Scilicet, patriarcha.  Hic evidenter apparet quod iudex subdelegatus et etiam merus executor, qualis erat patriarcha, habent coerctionem, infra, de re iudic., cum Bertholdus, vers. alioquin; supra, de offi. deleg., pastoralis, 1. resp.; et etiam iudex delegatus ab episcopo, 11. q. 1, pervenit.  Immo et subdelegatus secundum leges habet iurisdictionem, scilicet, modicam coerctionem, C. de sport., omnibus iudicibus; et ff. de off. eius cui man. est iur., mandatam; et C. de defensor. civit., defensores; et ff. si quis ius dic. non obtem., omnibus.  Immo et arbiter habet coerctionem, ff. de recepti., non ex omnibus; et ff. de iud., consensisse, in fi.  Dicunt tamen quidam quod delegatus ab ordinario non habet aliquam coerctionem, 2. q. 6, quisquis; et ff. de re iud., a divo pio; et infra, de for. compet., si quis contra; nisi lis sit contestata coram ipso, in Auth. de litigios. § omnem, coll. 8.  Et sic non potest mittere in possessionem, ff. de iuris., iubere.  Sed quod possit in possessionem mittere, dicit lex ff. de off. eius cui man. est iur., cognitio § ulti.  Sed illa lex, ff. de iuris., iubere, loquitur de possessione, quae ius tribuit; illa ff. de off. eius cui man. est iur., cognitio, de alia possessione loquitur quam ius non tribuit, quae fit causa custodiae.

 Satisfactum
Hoc obtinet ubi quis excommunicatur pro crimine sive pro manifesta offensa, ut prius satisfaciat quam absolvatur, infra, de verb. sign., ex parte in Christo.  Si vero pro contumacia vel occulto delicto, statim debet absolvi praestito iuramento quod stabit mandato ecclesiae, ut ibi dicitur.  Sed contradicit infra, de appell., qua fronte § sane.  Sed illa non contradicit, immo concordat; ibi excommunicatus fuit pro contumacia vel alia causa quae non fuit manifesta, ut dicit Tanc.  Sed obstat quod ibi dicitur vel qualibet alia causa.  Laur. dicit quod ideo statim recepta cautione absolvitur, ne in excommunicatione decedat.  Sed dic cum Tanc. quod non contradicit, et quod dicit pro qualibet alia causa quae non sit manifesta, quia si causa illa non est manifesta statim debet absolvi ante satisfactionem, nec tenetur satisfacere, nec debet compelli nisi primo constet de illa iniuria vel offensa.

 Denuncietis irritam
Ex hoc patet quod sententia quae nulla est non est executioni mandanda.  Immo exequenti impune non paretur, arg. supra, de offi. deleg., si quando.  Immo et violenter resisti potest ei, ut hic, sicut resisti potest officiali venienti ad accipiendum bona alicuius, nisi prius ab imperatore forma fuerit data, C. de iure fisc., prohibitum est, lib. 10.  Licet ita sit, non tamen patriarcha iste tenetur iniuriarum, cum hoc ignoraret, quia putabat sententiam aliquam fuisse, arg. ff. vi bon. rapt., praetor ait si cui § si publicanus; arg. infra, de sent. excom., sacro.

 Et inanem
Ut puta latam a iudice non suo.  Et potest notari argumentum quod patriarcha sive archiepiscopus non est iudex ordinarius in provincia, arg. 9. q. 3, conquestus.  Sed hic non procedebat patriarcha ordinaria potestate, immo delegata tantum, et sic non colligitur illud argumentum hic.

X 1.29.30 Licet undique

 Omnes
Supra, de offi. deleg., prudentiam.

 Suspectus
Ut supra, de offi. deleg., causam quae; et supra, de offi. deleg., insinuante.

 Uti non coeperit
Saltem per citationem, supra, de offi. deleg., gratum; infra, de offi. legat., nemini; ff. de iud., si quis postea; ff. de poll., si pollicitus; ff. de negot. gest., nam et Servius § si viro.

 Re integra
Et ita solvitur mandatum re integra morte alterius, tam mandatoris quam mandatarii.  Et idem est si revocetur expresse re integra, Inst. de mandat. § recte; et Inst. de mandat. § item si adhuc.  Solvitur etiam morte litigatoris re integra, supra, de rescript., significavit; arg. ff. qui satisda. cog., si decesserit.  Arg. contra ff. fam. ercis., si uni § Neratius.  Item arg. contra quod non solvatur morte litigatoris, infra, de iudic., quia V; et ff. de fideicommi. liber., cum quasi.  Quod autem dicitur morte mandatoris finiri mandatum, illud verum est nisi sit tale mandatum quod post mortem necesse sit adimpleri, ff. mand. vel cont., si vero non remunerandi § ulti.  Sed pone quod plures causae committantur per unum rescriptum, citatio fit in una causa, et non in alia, numquid perpetuatur iurisdictio super aliis?  Arg. quod non, 2. q. 3, si quem § notandum, vers. abolitio; et 2. q. 6, ei qui § diffinitiva; et 2. q. 6, ei qui § quandoque; arg. ff. de appellat., cum in una; et ff. de negot. gest., nam et Servius § si vino; ff. de minor., etiam § ex causa.  Arg. contra quod quantum ad omnes sit perpetuata iurisdictio, C. de duob. reis, cum quidam.  Verum est quod non est perpetuata iurisdictio nisi in causa illa pro qua citatio facta est, unde mortuo mandatore expirat iurisdictio quantum ad alias.  Sed quid si moriatur ante declarationem rerum facta citatione?  Arg. quod non potest procedere, supra, de rescript., pastoralis, in fi., quia plures causae intelliguntur, licet contra unum tantum, arg. infra, de offi. legat., novit.  Item quid si delegatus non moritur, sed deponitur?  Non procedet.  Quid si excommunicatur?  Tunc procedet delegatus, quia morte naturali confirmatur donatio et non civili, ff. de donat. inter vir. et uxor., cum hic status § donetur; et infra, de celeb. miss., cum Marthae § caeterum.  Arg. contra in decretali Inno. iiii supra, de offi. vicar., extravag. Romana.

X 1.29.31 Cum in iure peritus

 Super mandato
Sed hoc valde notabile est, quod licet exhibeatur sententia delegati ei tamen non creditur, nec praesumitur pro sententia nisi ostendatur commissio.  Nec creditur iudici si se delegatum dicat, arg. infra, de testib., cum a nobis.  Et idem dicit lex in arbitrio, quia non statur verbo eius si dicit iuramentum a partibus interpositum, C. de recepti., ne in arbitris § sin autem; C. de mand. princ., si quis.  Caveat ergo quicumque impetrat a principe causam committi alicui vel delegari, ut si sententia lata fuerit pro eo a delegato, ita bene custodiat commissionem sicut ipsam sententiam.  Lapsu enim temporis si conveniretur et ostenderet sententiam sine commissione, non valeret ei nisi probaret de commissione.  Sententiae vero ordinarii semper statur et pro ea praesumitur, quia ibi constat de iurisdictione, infra, de re iudic., sicut; et 2. q. 6, hoc etiam.  Laur.  Si tamen publicatum fuisset rescriptum in iudicio, videtur quod sufficiat si de hoc constat, licet postea sit amissum, infra, de privileg., cum olim essemus; C. de testament., publicati; et infra, de fide instrum., si instrumenta.  Item si sententia redacta est in publicam chartam, videtur quod sufficiat, infra, de testib., significavit; et in Auth. ut frat. fil. succed. § hoc itaque, coll. 9; licet sit arg. contra infra, de re iudic., cum inter vos.  Item sufficit si habet subscriptionem testium, 16. q. 3, dilecto § potest.  Sed videtur quod hodie sufficiat solus tabellio ad imponendam fidem sententiae, infra, de probat., quoniam.  Ut nulla sit dubitatio, ita debet fieri quod auctoritate iudicis resciptum domini Papae solemniter in publicam formam redactum inseratur in ipsa sententia iudicis auctoritate, et alia instrumenta procuratoria, quia idem iuris est de illis, ut si ostenderetur sententia lata in personam procuratoris vel syndici vel in contrarium, si non constaret de mandato procuratorio, sententia non valeret, nec staretur ei si negaretur illum fuisse procuratorem.  Sed postquam in ipsa sententia inseruntur huiusmodi instrumenta et rescriptum, iudicis auctoritate stabitur postea sententiae, etiam si originali rescripta non apparent, C. de testament., publicati.  Item caveat in sententia excommunicationis, ut qui absolutus est custodiat instrumentum sive litteras absolutionis, per quas tutus existat si ei obiiceretur excommunicatio, alias posset ei periculum generari, ut supra, de elect., venerabilem; et infra, de cleri. excom., proposuit; arg. optimum quod ita sit faciendum.  Ber.
  
X 1.29.32 Cum olim abbas

 In rescripto
Et ideo non valuit quod factum est si formam mandati transgressi sunt, supra, de rescript., cum dilecta.

 Antequam
Maxime quia nec post litem contestatam, quia dominus non habuit ratum factum procuratoris, immo postquam scivit, statim contradixit.

 Cum procurator
Qui simpliciter constiutus fuit ad causam praedictis iudicibus delegatam.  Et nota quod licet per principales personas posset fieri prorogatio iurisdictionis, ff. de iud., consensisse § sed et si iudex; et ff. de iud., de qua re § 1.  Per procuratorem tamen fieri non potest, cum de hoc non fuit procurator, arg. ff. de aur. arg. leg., si ita; ff. de transaction., cum Aquiliana; ff. de contrah. empt., Rutilia Polla; et C. de transaction., transactionis.  Simile ff. de iureiuran., iusiurandum quod § procurator; et 22. q. 2, ne quis arbitretur.  Qualiter fiet prorogatio dicetur infra, de offi. deleg., P et G.  Praetextu enim unius articuli non debent super alio probationes admitti, C. qui legit. pers. in iud., momentariae; et ff. de iureiuran., si duo patroni § Iulianus, circa fi.  Et alia dicta non valent, cum iurent super alio articulo, infra, de testib., de testibus.

 Protinus contradixit
Ex hoc videtur quod si procurator fines mandati excedit domino sciente, quod praeiudicet domino nisi statim contradicat, arg. 54. dist., si servus sciente; arg. infra, de his quae fi. a prael., continebatur; ff. quod cum eo qui in alien. pot., Titianus; ff. de institut. act., sed et si, in princ.; ff. de Maced., si filius 2; C. de nupt., si ut proponis.  Et si iudex scientibus partibus excessit fines etiam mandati, eis praeiudicat, arg. C. commun. utrius. iud., etiam si; alias non praeiudicat factum procuratoris domino ignorante, C. de procur., si procurator; ff. de procur., si ignorantis.  Item nota quod licet procurator non possit prorogare causam de re ad rem, tamen videtur quod posset prorogare de tempore ad tempus, quia qui dat procuratorem ut confestim agat, intelligendum est permittere procuratori et postea litem peragere, ff. de procur., qui procuratorem.  Item procurator mandatum prorogare potest ad id quod est prope mandatum, supra, de elect., in causis; et supra, de renunciat., post translationem; et ff. iudi. solv., iam tamen § ulti.  Et prorogat ad ea quae sunt praeparatoria mandato, ff. de procur., ad rem mobilem; et ff. de procur., ad legatum.  Et accessorium ipsius sive sequalem, ff. de institut. act., cuicumque § si ei quem, in fi.  Prorogatio de re ad rem, invito reo non valet deficiente iurisdictione, quia imperator invito reo non potest extendere rescriptum ad alias res quas in rescripto non expressit, ut in capitulo isto contingit.  Sed per reconventionem bene extenditur ad res alias invito actore, de quibus nulla mentio habita est in rescripto, si actor persistere velit in sua petitione, supra, de offi. deleg., prudentiam, in fi.; et est ratio infra, de mut. petit., ex litteris.  Ber.

 Ligatum
Quia non habebant iurisdictionem super damnis, sic supra, de offi. deleg., in litteris.  Unde posset agere contra iudices ad interesse qui eum iniuste excommunicaverunt, infra, de sent. excom., sacro.  Et hic error eos excusare non potest.

X 1.29.33 Cum olim magister

 Cum olim
Haec decretalis et illa quam habes infra, de rerum perm., cum olim, loquuntur de eadem materia.

 Deleganti
Cuius vicem gerebant supra, de offi. deleg., sane quia.  Iniuria enim iudicum ad eum pertinet cuius legatione funguntur, 2. q. 7, accusatio, in fi.; et 3. q. 1, nulli.  Immo ipsos tamquam delegantem honorare debent partes, 93. dist., praecipimus; et 94. dist., valde.

 Sigilla violavit
Et ideo est puniendus tamquam falsarius, et ob hoc solum privari debuit beneficio, supra, de rescript., olim; et infra, de crim. falsi, ad audientiam.

 Uriae
Tangit illud quod legitur in libro Regum.  Cum Urias rogatus a rege David nollet accedere ad Bersabe uxorem suam, quam David rex cognoverat, timens ne concepisset ex eo sicut et fecerat, quod cum ipse facere nollet, rex remisit Uriam ad Ioab principem militiae cum litteris continentibus, ut poneret eum inter fortissimos hostes, ut occideretur ab eis, quod et factum est.  Sed iste stultus fuit, quia recepit litteras illas et habeat eas suspectas, quia primo debuit eas videre diligenter.  Et si quid inesset iniquum, debuit contradicere relationi iudicum si contra veritatem referebant.  Iudices enim debent ostendere partibus relationem quam faciunt superiori, 2. q. 6, biduum, in fi.; et C. de relat., si quis; et C. de relat., super delictis.  Alias posset appellare, ut ibi.  Et quotiens iudex se relaturum pollicetur, illico litigatoribus acta edere tenetur, infra, de appell., intimasti.

 Proprio motu
Sic ergo videtur quod iudex maxime quem princeps concedit possit recusari.  Arg. contra, infra, de appell., novit; et ff. de off. praet., breviter.  Credit enim princeps non aliter fore iudicaturum, quam ipse esset iudicaturus, ut ibi dicitur.  Arg. contra Inst. de satisdat. tutor., in princ.

 Peccaverat
Sic supra, de translat., quanto; et supra, de translat., inter corporalia; et infra, de iure patron., pastoralis, in fi; et supra, de temp. ord., litteras.

 Ne videretur dolus
Quia fraus et dolus nemini debent patrocinari, supra, de rescript., sedes; infra, de testamen., officii.

X 1.29.34 Coram dilecto

 Absque litteris
Et ideo audiri non debuit, infra, de procurat., alia; nisi cavisset de rato.  Sed qualiter admittitur iste H. ad agendum contra sententiam, cum non haberet mandatum?  Ad hoc dici potest quod ideo admissus fuit, quia erat coniuncta persona, quia clericus illius ecclesiae et canonicus plebis de Pastino, cui subest ecclesia sanctae Agathae, et coniuncta persona, licet admittatur ad agendum, cavere tamen debet de rato, ff. de procur., sed et hae personae; et ff. de procur., Pomponius, in fi.  Et ideo cavet de rato, quia potest contingere quod illi de plebe non habebunt ratum, unde eis res iudicata non obesset, C. quib. res iud. non noc., si neque.  Et ideo ille H. cavit de rato sub fideiussoria cautione.  Vel potest dici quod ideo cavit de rato, quia de mandato dubitabatur, quia tunc habet locum cautio rati, C. de procur., cautio.  Sed videtur quod cautio ista fragilis sit, quia ex ea non potest agi ad interesse, cum res talis sit quae non potest aestimari, unde non videtur admittenda propter fragilitatem ipsius, ff. ad Trebel., qui ita § 1; et infra, ut lite non cont., accedens 2.  Sed agi potest ad impensas factas in lite, ff. rem rat. hab., si sine § cum autem procurator; et hoc magis expedit reo.  Ut dicit Io. quod ei caveatur de rato quam probetur mandatum, quia per hoc consequitur sumptus, ut hic dicit.  Sed credo quod in tali casu cum res talis sit quae aestimari non possit, tutius esset reo si illi probet mandatum, quia dominus postea contra sententiam venire non potest.  Sed forte ex ista cautione posset agi contra fideiussores ad interesse, si dominus rem ratam non habuerit.  Et aestimabitur in quantum laesa sit ecclesia, quod non statur sententiae, ne quotidie litiget, arg. infra, de arbitr., per tuas, ubi agitur ad interesse in consimili causa.  Item ex hoc videtur quod quando dubitatur de mandato, simpliciter sit cavendum de rato, etiam si ille diceret se velle probare mandatum, et hoc videtur per legem C. de procur., cautio.  Et quod per fideiussoriam cautionem, et non nudam, ff. de procur., servum quoque § ait praetor.  Sed videtur quod iste sine cautione debuit audiri ex eo quod habet instrumenta ecclesiae, arg. ff. de leg. 3, qui chirographum.  Resp.: ista non erant talia instrumenta, sed instrumenta causae per quae intedebant probare de iure ecclesiae, et illa lex loquitur de instrumento cautionis legato, et hoc constabat.  Unde eo ipso quod legatur instrumentum, intelligitur esse legatum illud quod continetur in instrumento; alias inutile esset legatum; alias instrumentum alterius non prodest, cum verba instrumenti non adiuvent recitantem, C. de probation., ad probationem.  Qualiter sit intelligendum quod dicitur in litteris de rato dicitur infra, de re iudic., inter monasterium.

 Suppressa
Et ideo litterae non valuerunt, cum consenserint in Ferrariensi litem contestando, et producendo testes coram eo, sic infra, de re iudic., inter monasterium.

 Decisione
Id est, cognitione, sicut est in antiqua, et bene.  Et hoc probatur per hoc quod dicitur: horum veritate suppressa.  Si de huiusmodi processu mentionem fecisset, tunc bene diceret decisionem.  Et tunc non posset episcopus procedere sine adiuncto vel subdelegato ipsius, ut dicitur in illa glossula magna, sic supra, de offi. deleg., insinuante; et infra, de iudic., venerabilis.

 Sententiam
Latam per abbatem sancti Stephani et priorem sancti Victoris.

 Admittere noluit
Sed videtur quod Ferrariensis male fecerit, quia illum subdelegatum non admisit, quia delegatus a principe potest alii causam delegare, cum id sit ei a lege concessum, C. de iud., a iudice; et supra, de offi. deleg., pastoralis, in princ.; et infra, de offi. deleg., quoniam Apostolica; et infra, de appell., cum causam.  Sic ergo male fecit Ferrariensis contra iure praedicta, quia debuit ipsum subdelegatum recipere.  Sed contra hoc quod dixit facit, quia sententia Ferrariensis postea confirmatur.  Dicunt quidam quod ideo noluit ipsum admittere, quia sub hac forma scriptum fuerat: quod si ambo, etc., tu frater episcope solus procedas; quia tunc extat conditio, ut videtur hic circa finem.  Secundum hoc videtur quod aliquis non possit committere vices suas, quando clausula illa apponitur: quod si non omnes, etc., si ipse non possit interesse.  Dicas ergo quod Ferrariensis ideo istum subdelegatum non admisit, quia litterae impetratae fuerunt tacita veritate, nulla facta mentione de processu coram Ferrariensi, coram quo lis fuit contestata et testes producti, ut patet in integra, infra, de re iudic., inter monasterium.  Unde non valebant, et ita nec subdelegatum nec delegatum admittere tenebatur, et solus episcopus iurisdictionem habebat.  Et haec fuit causa quare sententia ipsius confirmabatur, unde non valuit appellatio propter hoc facta, ut hic dicit.

 Quod non intelligitur
Pone quod plures sint iudices dati cum illa clausula: quod si non omnes, etc.  Quaero an ille qui non potest interesse, possit committere vices suas, et an socii teneantur illius subdelegatum admittere?  Quod possit committere planum est, quia hoc habet a lege concessum, C. de iud., a iudice; et infra, de offi. deleg., quoniam Apostolica; et supra, de offi. deleg., pastoralis; et infra, de appell., cum causam; etiam si interesse non potest, supra, de offi. deleg., super quaestionum § si vero; et supra, de offi. deleg., si pro debilitate; et supra, de offi. deleg., pastoralis § ulti.  Immo alias committere non debet nisi quando est impeditus, supra, de offi. deleg., pastoralis, in princ.; et supra, de offi. deleg., si pro debilitate.  Sic patet per iura ista quod delegatus potest committere vices, et quando etiam impeditus est, ergo alii tenentur admittere subdelegatum ipsius, alias talis commissio delusoria esset, et sic fierent ludibrio leges, quod esse non debet, C. de bon. quae liber., cum non solum § ubi autem; et cum effectu verba sunt intelligenda, infra, de cleri. non residen., relatum; et ff. quod quisque iur., hoc edictum § haec autem verba.  Praeterea optime hoc probatur supra, de elect., quia propter § illud, ubi habes quod ille qui non potest interesse, potest alii committere vices suas, et illi tenentur recipere illum, alias non valeret electio.  Et quod per nos facere non possumus, per alios facere debemus, ff. de procur., procurator est qui; et ff. de admin. tut., ita tamen § gessisse.  Sed contra videtur expresse per hanc allegationem, quia secundum eam confirmata fuit sententia.  Praeterea non tenentur illum recipere ad mandatum illius, quia par est illis, et par in parem non habet imperium, supra, de elect., innotuit; ff. ad Trebel., ille a quo § tempestivum.  Nec illud videtur sequi, quod si ille potest committere, quod alii ipsum admittere teneantur, quia ex alieno facto nullus obligatur, ff. de ver. oblig., stipulatio ista, arg.  Dicunt quidam quod licet ille qui non potest interesse possit committere vices suas alii, coniudices non tenentur eum admittere nisi velint, quia iam extat conditio, et sic remansit iurisdictio penes illos, unde ipsi procedere possunt soli si volunt, et cessante impotentia poterit postea cum ipsis procedere, arg. C. de curat. fur., cum aliis.  Ubi curator tempore furoris administrat, cessante furore cessat, sic delegatus iste cum interesse non potest, non committit vices suas.  Sed hoc non credo, immo dico quod ille qui interesse non potest per impotentiam facti temporalis, potest committere vices suas.  Et consocii tenentur admittere illum subdelegatum, et allegatio quae hic ponitur non continet ius.  Et circa huiusmodi subdelegationes ita distingue: aliud est cum ab initio delegantur plures iudices cum illa clausula: quod si non omnes, etc., et nullus postea adiungitur; et aliud cum ab initio delegatus est unus vel plures, et postea alius adiungitur cum illa clausula: quod si ambo, vel: quod si non omnes, etc.  In primo casu delegatus potest alium subdelegare, et consocii tenentur illum admittere.  In secundo casu refert an res sit integra vel non.  Si res sit integra, idem est ac si ab initio omnes dati essent, et adiunctus potest committere vices suas, et alii tenentur ipsum admittere in causae cognitione.  Si vero res non est integra, quia iam processum erat ad litis contestationem, et horum veritate supressa aliquis est adiunctus, huiusmodi adiunctus vel subdelegatus ipsius non est admittendus, tamquam per veri suppressionem adiunctus sive obtentus, sicut contingit in praesenti negotio.  Et hoc bene colligitur ex hac decretali, et hoc probatur in Auth. de exhib. et intro. § illud, unde sumpta fuit authentica C. de lit. contest., authen. offeratur, ubi idem dicitur quod post litis contestationem alius peritus adiungi non potest nec primus refutari, et ideo sententia Ferrariensis episcopi confirmata fuit.  Et quod dicit hic, quod non intelligitur ut si per se vel per alios, etc., non est verum, quia clausula illa: quod si non omnes, etc., potest locum habere in multis casibus de iure et de facto, in quibus casibus duo vel alius procedere possunt, puta de iure, ut si est excommunicatus, infra, de re iudic., ad probandum; vel suspectus recusatus, supra, de offi. deleg., cum super; et supra, de offi. deleg., licet; vel infamis vel servus, ut supra, de rescript., sciscitatus.  Et in talibus casibus locum habet clausula illa, quod si non omnes, etc.  Sed quando impeditus est temporali impotentia, bene potest committere vices suas, et consocii tenentur admittere subdelegatum.  Sed in casu istius decretalis admitti non debuit rationibus praemissis.  Ergo sic debet intelligi clausula illa, quod si non omnes, etc., puta si non potest interesse de iure vel de facto, ut dixi, tunc non potest committere, cum nullam habeat iurisdictionem, alias bene habet iurisdictionem quamvis impediatur ad tempus.  Et ideo tunc potest committere et cum effectu.  Et quod dicit, impeditus ad tempus, non intelligas quod omnino sit impeditus, ut nullo modo tunc possit interesse.  Sed si vellet omnia alia dimittere, bene posset interesse, sed non vult contemnere sua, tunc propter causam illam nec tenetur, ff. de iud., si longius.  Ber.

 Sententiam confirmavit
Ex hac secunda sententia datur actio in factum quae hic confirmatur, et non ex prima, ut ff. de his qui not. infam., furti; arg. ff. ad Trebel., si quis priorem; hac tamen confirmata, confirmatur et prima.

X 1.29.35 Cum R. canonicus
	
 P. civem
Sed quomodo committit Papa hic causam contra laicum?  Intelligo quod causa spectabat ad forum ecclesiae, puta causa usurarum vel decimarum, vel ipse laicus noluit excipere, vel est consuetudo ibi quod laici conveniantur per litteras Papae.

 Cum sint eius socii
Hic habes quod canonicus non potest esse iudex concanonici sui propter familiaritatem, quae veritatem aliquando impedire solet, 3. q. 5, accusatores.  Testis enim potest esse canonicus pro canonico, cum etiam frater pro fratre possit testificari, infra, de praesump., litteras.  Cum edictum de testibus sit prohibitorium, ff. de testi., ea ratione.  Quia facilius habentur iudices quam testes.  Unde facilius repellitur iudex quam testis.  Iudex enim recusatur pro modica causa, ut si esset oriundus de terra impetrantis, infra, ut lite non cont., accedens 2; et arg. infra, de appell., ex insinuatione.  Item si iudex est suffraganeus eius, infra, ut lite non cont., accedens 1.  Item consanguinitas, infra, de appell., postremo.  Sed in teste secus, 4. q. 3, si testes § lex Iulia.  Quandoque tamen aliquis potest esse iudex quo non potest esse testis, ut pater in causa filii, 3. q. 7 § tria, circa fi.  Et criminosi possunt esse iudices, sed non testes, 3. q. 7, infames § ulti.  Item iudex recusatur, vel alius ei adiungitur, si habet consimilem causam, infra, de iudic., causam quae inter.  Sic et testis repellitur qui habet consimilem causam, infra, de testib., personas.  Sed si canonicus daretur iudex contra alium canonicum, quid dices?  Non poterit recusari ex hac causa, quia per affectionis causa omnem suspicionem removet, ff. de ritu nupt., non solum § denuo.

 Iudicem eligat
Nota ex hac littera quod quando reus ad iudicem ire non potest secure, quod actor potest et debet eligere iudicem in loco non suspecto et non adversarius.  Contra habes, quia reus eligit iudices, 11. q. 1, iudices; et 15. q. 7, si autem; et 3. q. 6, peregrina; et 4. q. 5, quisquis; et 2. q. 6, placuit.  Idem videtur cum ordinarius recusatur quod reus eligat, infra, de appell., cum speciali.  Contrarium dicit lex, quod iudex petitus dari non debet nisi ob reverentiam petiti iudicis, ff. de iud., observandum.  Decretales praedictae loquuntur in causa criminali, et praeterea non statur hodie illis.  Quod dicit hic quod iste eligat, intelligo si altera pars cum eo noluerit concordare, vel cum altera pars est absens.  Vel dic quod de speciali gratia dabat ei Papa hanc electionem cum de consensu utriusque esset eligendus, ut supra, de offi. deleg., super quaestionum.  Item arg. quod si iudex non potest de causa cognoscere, potest alii committere vices suas.  Sed contrarium est verum, infra, de appell., secundo § tertio.  Et hic non loquitur de iudice suspecto, sed quia reus non potest ire ad iudicem.  Unde iudex tenetur locum providere securum, infra, de appell., ex parte 1; et 33. q. 2, sive; vel committere causam in loco non suspecto, ut hic.  Vel potius procedit iudex iste auctoritate illius rescripti.  Et est hic arg. quod iudex incertus dari possit.  Contra supra, de rescript., ad haec.  Sed hoc de gratia fuit, ut dictum est.

X 1.29.36 Cum contingat

 Utriusque partis
Et si testes episcopi dicerent excommunicationem praecessisse appellationem, testes autem alterius dicerent appellationem praecessisse, sententiare debet iudex quod et ante sententiam et post fuit appellatum, infra, de testib., cum tu.  Et ita videtur superfluum, quia semper iudicatur pro appellante, quia si testes episcopi dicerent quod tantum post sententiam appellasset, illis non crederetur quia probarent negativam, quod esse non debet, supra, de elect., bonae 1; et infra, de caus. poss. et propr., cum ecclesia.  Dico quod probationes episcopi audiri debent si vult probare se illum excommunicasse antequam vocem appellationis emitteret, secundum quod ponitur in quaestione in principio.  Vel etiam si vellet probare appellationem iniustam, quia illa non impediret excommunicationem sequentem, infra, de appell., ut debitus, ubi dicitur quod qui appellat, rationabilem causam debet proponere.  Et si probata fuerit iniusta appellatio, remittetur ad episcopum, infra, de appell., ut debitus; et infra, de appell., cum in ecclesia.  Nec est verum quod dicitur quod semper pronunciabitur pro appellante, quia potest esse quod episcopus melius probet, et per plures et meliores testes quibus stabitur, infra, de probat., licet; infra, de testib., in nostra.  Et potest dici quod illa decretalis infra, de testib., cum tu, loquitur cum testes utriusque partis erant aequales, ut sic fiat interpretatio pro utriusque partibus ne de periurii reatu notentur.

 Vix vel numquam
Scilicet, in casu sequenti tantum; simile infra, de sent. excom., per tuas.

 Intolerabilem errorem
12. q. 2, quia divinis; 9. q. 3, episcopus; infra, de haeret., si quis.

 Nihilominus
Nota quod non debet quis admitti ad probandum illud quod probatum non prodest, C. de probation., ad probationem; et infra, de simon., per tuas 1, in fi., vers. quoniam; et si probata etc.  Et valet ad exceptiones opponendas quas quidam admittunt indifferenter.  Et in fine pronunciantur secundum illas, si de iure valent, alias non prodest illa probatio.  Illud fieri non debet.  Primo cum proponuntur, debet providere iudex an sint admittendae vel non.  Si sunt admittendae, tunc demum audiat probationes super illis, qui aliter faciunt non bene faciunt, quia si quis bene probaret exceptionem suam, et non admitteretur, potest esse causa appellandi, quia audiendo probationes super illa, iudex videtur eam admittere cum effectu.  Et ideo illud non est faciendum, nisi iudex sub illa protestatione illum ad probandum admittat, ut si de iure debeant valere, quod valeant, alias non, supra, de elect., Cumana.

 Probationibus
Sed cum iste sit absolutus, quare audiuntur probationes super hoc?  Dico quod duplici de causa potest fieri, quia si probabit quod iniuste fuit excommunicatus, non iniungitur ei aliquid per iuramentum.  Et ideo praeceptum differtur quousque constet utrum iuste vel iniuste sit excommunicatus, infra, de offi. ord., ad reprimendam.  Si iuste fuit excommunicatus, tunc praecipiet et per iuramentum quod super eo pro quo fuit excommunicatus satisfaciat, ut in dicta decretali infra, de offi. ord., ad reprimendam.  Item si probaret quod admonitione legitima non praemissa ipsum excommunicasset, excommunicator per mensem erit privatus ingressu ecclesiae, infra, de sent. excom., sacro.  Item si iniuste excommunicatus fuerit, excommunicator tenetur illi ad interesse, ut dicto capitulo infra, de sent. excom., sacro.  Et in tantum tempus abstineat quantum visum fuerit superiori, 2. q. 1, nemo; et 24. q. 3, de illicita.  Et econverso, si sententia iusta probata fuerit, excommunicatus tenebitur ad interesse excommunicatori, ut in decretali infra, de sent. excom., sacro; nisi utrumque probabilis error excuset, ut ibi.  Et ita patet quare admittantur probationes post absolutionem.

X 1.29.37 Venerabili fratri

 Fuerat spoliatus
Per Fridericum imperatorem.

 Restituto plenarie
Hoc ideo dicit quia spoliati ad omnia iura sua tam corporalia quam incorporalia debent restitui, antequam aliquis sibi obiiciatur, vel antequam inquisitio fiat contra ipsos, ut 2. q. 2, per totum; et 2. q. 2, nullus, ubi dicitur quod omnia iura sunt restituenda; 3. q. 3, per totum; et infra, de restit. spol., in litteris; et infra, de restit. spol., item cum quis; et infra, de reastit. spol., ex conquestione; et infra, de restit. spol., Pisanis; unde dicit, plenarie.

 Suspectus
Sed videtur quod isti non sit dandus coadiutor ex quo erat de dilapidatione suspectus.  Immo potius deberet destitui, 3. q. 2, quia ea; C. de susp. tut., eum quem.  Et dolum facere videbatur petendo restitutionem, cum destitui debeat propter hoc, ff. de dol. except., dolo.  Dic quod hoc olim obtinebat secundum antiqua iura, quod accusatus seu denunciatus suspectus de dilapidatione removebatur pendente lite ab administratione, ut 3. q. 2, quia ea, ubi de hoc; et C. de susp. tut., eum quem.  Hodie vero secus, quia non removetur ab administratione, nisi primo probetur suspectus de dilapidatione male administrando, et hoc probato praesumitur quod de caetero male administrabit, ff. de admin. tut., cui § hisdem; et ff. de susp. tut., tutor § quaeri potest; et C. de suscept. et arc., si aliquid, lib. 10.  Et ita accusatus sive denunciatus de dilapidatione et probatus suspectus secundum iura nostra removetur ab administratione, ut hic, et infra, de simon., licet Heli.  Et etiam iudex sine accusatore potest aliquem removere, si apertissimis argumentis liqueat eum esse suspectum, ff. de susp. tut., tutor § praeterea.  Nec admittendus est si vellet satisdare, quia satisdatio non immutat malevolum animum tutoris, Inst. de susp. tut. § novissime; et ff. de susp. tut., quia satisdatio.  Et qui ecclesiam suam pro alienis debitis aggravat sive obligat, ipso iure suspensus est ab administratione temporalium et spiritualium, infra, de solution., si quorundam.  Ad hanc autem denunciationem quilibet videtur admittendus, in Auth. de non alien. aut perm. ecc. § hic nobis, in fi., coll. 2; et C. de susp. tut., pietatis.  Probabilius tamen videtur quod hi tantum admittantur quorum interest, ut 16. q. 7, filiis; et 2. q. 7, quapropter; vel saltem soli clerici admittantur, 11. q. 2, non liceat.  Ad denunciandum admitterem quemlibet de illa parochia, quia eorum interest ut ecclesia non perveniat ad malum statum, arg. 16. q. 1, quoniam quicquid; et 12. q. 2, aurem habet.

 Coadiutorem
Et ita hic datur coadiutor propter suspicionem dilapidationis.  Alibi datur propter infirmitatem seu senectutem, 7. q. 1, scripsit; et 7. q. 1, quamvis; arg. ff. de tutel., solet; et infra, de cleri. aegro., ex parte; et infra, de cleri. aegro., consultationibus.

 Consilio
Hic intelligo, et consensu.  Alias non valeret multum talis coadiutor, arg. ad idem supra, de elect., cum in veteri; et supra, de elect., ne pro defectu.  Arg. contra infra, de arbitr., cum olim.  Sed illud videtur dictum propter formam arbitrii.

 Omne alienationis genus
Quid contineatur per hic quod dicit, omne genus alienationis, habes infra, de rebus ecc. non alien., nulli; et C. de reb. alien., sancimus.  Largissime sumitur hic hoc verbum, alienationis.  Alibi stricte sumitur pro eo tantum contractu quo dominium transfertur, C. de fund. dot., si aestimata.
 
 Cassavimus
Id est, cassos et irritos denunciavimus, supra, de rescript., cum dilecta.

 Mandati
Et merito, quia fines mandati diligenter servandi sunt, ff. mand. vel cont., diligenter; et C. de procur., si procurator; et supra, de rescript., cum dilecta, ubi quasi idem quod hic dicitur, ubi de hoc.

 Vices suas
Hic solvitur quod dubitatur, an delegatus simpliciter committens vices suas possit eas revocare?  Et patet quod non, postquam ille uti coeperit sua iurisdictione, ut hic patet, et ut notatur supra, de offi. deleg., super quaestionum, in notula: patet, etc.  Quia committendo vices suas simpliciter, omnia commisit quae poterat super illo negotio, sic supra, de offi. deleg., super quaestionum § si vero.  Sic qui causam simpliciter committit, omnia videtur committere quae ad causam pertinere noscuntur, supra, de offi. deleg., praeterea; et infra, de offi. deleg., suspicionis.  Et est arg. quod indefinita aequipollet universali, ff. de servitu. urb. praed., si servitus; et ff. de tutel., qui habet § ulti; et infra, de privileg., quia circa; et infra, de iure patron., ex litteris.

 Non potuit demandare
Cum abbas iam processisset in negotio, antea vero potuit revocare.  Ber.

X 1.29.38 Significantibus

 Pauperem se dixisset
Et si pauper esset, adhuc debet coram iudice agere et sequi forum rei, quia causa viduarum non spectat principaliter ad ecclesiam nisi quo ad protectionem et defensionem, infra, de verb. sign., super quibusdam; 87. dist., licet omnibus; et 87. dist., defensionis.  Immo ad iudicium regis sive domini illius loci causa viduarum, pupillorum et orphanorum spectare videtur, 23. q. 5, regum; et 23. q. 3, ab imperatoribus; et C. quan. imp. int. pup. vel vid., si contra; secundario ad ecclesiam spectat, 23. q. 5, administratores; vel si iudex saecularis negligens esset, infra, de for. compet., ex parte.  Sed loquitur ibi in possessorio, in quo casu potest implorare iudicium ecclesiae.

 Procedere non debere
Non videtur quod bene pronunciarent quantum ad secundam exceptionem, sed supersedere debuerunt quousque procederetur coram iudice saeculari.  Et si ille fuisset negligens in iustitia exhibenda, ipsi postea procedere potuissent, infra, de for. compet., ex transmissa; et infra, de for. compet., licet ex suscepto; et infra, de for. compet., ex tenore.  Et ita sic pronunciando amisserunt iurisdictionem, quia iudex sive bene sive male pronunciando functus est officio suo, ff. de re iud., iudex.  Sic etiam ipso facto sine pronunciatione amittit quis iurisdictionem, alium sibi associando qui iurisdictionem non habet, supra, de offi. deleg., cum super; etsi referat negotium ad superiorem, infra, de offi. legat., licet.  Vel si dicat tantum se referre velle negotium, infra, de appell., intimasti; et C. de relat., si quis.  Et ideo non potuerunt illam post modum resumere, quia sive bene sive male functi sunt officio suo, supra, de offi. deleg., in litteris; ff. de re iud., iudex.  Etiam de consensu partium, quia ex quo expiravit iurisdictio, partes non poterant eis dare iurisdictionem, quia consensus privatorum iudicem non facit eum qui nulli praeest iudicio, C. de iuris., privatorum.  Unde ulterius non poterant se intromittere.  Unde cassatur quicquid fecerunt tamquam a non suo iudice factum, ut dicit in fine.  Sed in eo quod dicit se pauperem, cum esset dives et nobilis, in fraudem ut citius haberet litteras, videtur quod bene pronunciassent ne de fraude commodum reportaret, arg. supra, de rescript., super litteris; et supra, de rescript., sedes.  Si constiterit eis quod dolo sive fraude dicit se pauperem, bene pronunciarunt; secus si per simplicitatem, ut in decretali praedicti supra, de rescript., super litteris.  Quia tunc, sive sit pauper sive dives, debet requiri prius dominus saecularis, ut dixi in principio notulae.

 Si infra terminum
Quod fieri potest, ff. de recepti., si cum dies, in princ.  Sicut et iurisdictio ad terminum committitur, supra, de offi. deleg., de causis.  Et etiam infra terminum posset quis redire ad iudicem si vellet, ff. de recepti., sed si in servum, in fi.  Sed poena committeretur.

 Negligentibus
Poterant compelli ad procedendum ex quo erant negligentes, ff. de recepti., Labeo ait si compromisso § 1.  Immo et si partes finito termino vellent iterum in eos compromittere, compellendi sunt suscipere arbitrium ex quo fuerunt in mora, ff. de recepti., si cum dies, 1. resp.

 Per formam compromissi
Si poena fuisset apposita in isto compromisso, numquid mulier ista quae noluit redire ad iudices posset conveniri ad poenam?  Credo quod non, quia per huiusmodi compromissum partes non poterant eis dare iurisdictionem, cum privatorum consensus eum iudicem non faciat, qui nulli praeest iurisdictioni, ut dictum est in glossula: non videtur.  Et ideo cum principale non teneat, nec poena super hoc adiecta, ut infra, de precar., de precariis, in glossula quae incipit: promissa; et infra, de censib., gravis, in glossula quae incipit: haec fideiussio.  Si autem isti iudices essent ordinarii alias, tunc posset peti poena, si nollent se subiicere ipsorum iurisdictioni.  Ber.

X 1.29.39 Suspicionis causa

 Suspicionis causa
Quae debet esse rationabilis ad recusandum, talis quae si esset probata, deberet legitima reputari, infra, de appell., cum speciali.  Sic et in appellatione, ut in decretali infra, de appell., cum speciali; et infra, de appell., ut debitus; et si est dubiam, arbitri hoc diffiniant.

 Forsan
Quia non debet iudex propter ea moveri, quia non facit ei iniuriam, cum utatur iure suo, supra, de elect., cum ecclesia; ff. de iniuri., iniuriarum § 1.  Et hoc est ei a iure concessum, ut hic, et infra, de appell., secundo §1; et infra, de appell., cum speciali.  Sed refert se ad id quod contingere solet, licet non debeant moveri, tamen indignantur pro maiori parte.  Et ideo quod forsitan provocatus est contra illum, non debet terminum ad hoc cognoscendum assignare, ne sibi obesset in arctando ipsum.  Et licet sit provocatus, non tamen propterea poterunt ipsum declinare quasi offensum, cum habeat iurisdictionem cessante probatione suspicionis, ff. ap. eum a quo app., si quis.

 Ad quos omnia
Sicut enim iudici omnia commissa intelliguntur quae ad causam ipsam pertinent, supra, de offi. deleg., praeterea; et hic § sequentibus; ff. de iuris., cui iurisdictio.  Sic et his arbitris, et habent iurisdictionem et coerctionem et possunt compellere testes et impedientes punire, ut patet hic expresse, et potest appellari ab eis.  Sed ad quem appellabitur?  Ad Papam appellabitur.  Sed quid dices si isti qui eliguntur arbitri a partibus nolunt suscipere arbitrium, quid erit, suntne compellendi?  Videtur quod non, quia nemo compellitur arbitrium suscipere, ff. de recepti., Labeo ait si compromisso § 1, quia haec res libera est, ut ibi dicitur.  Dico quod tenentur accipere tale arbitrium, immo in virtute obedientiae districto praecepto a domino Papa iniuncto tenentur, infra, de appell., cum speciali.  Et si huic praecepto non obediant, sunt compellendi.  Si iudex ordinarius recusatur, ordinarius compellat illos.  Si delegatus de quo hic loquitur eos compellat, non obstante eo quod recusatus est, alias iudicium non procederet.  Item hic est aliud speciale, quia consensus privatorum eum facit iudicem qui nulli praeest iudicio, nec isti veri arbitri dicuntur, nisi pro tanto quia eliguntur sicut arbitri, alii eliguntur de consensu partium.  Et hic patet quod alii arbitri nullam coerctionem habent, sed tantum metu poenae eorum sententiae statur, C. de recepti., ex sententia; vel per homologationem, id est, confirmationem vel approbationem, vel taciturnitatem decem dierum, C. de recepti., cum antea.  Et isti iudices sunt, licet arbitri appellentur; sic 11. q. 1, pervenit; et ff. qui satisda. cog., arbitro; et ff. quod metus cau., si cum exceptione § haec autem actio; C. de sent. ex per. recit., arbitri; et ff. de probation., si arbiter.  Et iurisdictio istorum quasi ordinaria est per electionem, sicut quando exercitus sibi eligit imperatorem, 13. dist., legimus; et constitutio confirmat talem iurisdictionem, infra, de appell., cum speciali; sicut et lex mandata confirmat talem iurisdictionem, ff. de iuris., et quia.  Et ex eo quod dicit, omnia quae ad hunc articulum, etc., iudex recusatus nil poterat facere circa articulum recusationis, et sic non poterat praefigere terminum arbitris ad finiendam causam recusationis.  Sed ante istam decretalem iudex recusatus praefigebat terminum arbitris ad finendam causam suspicionis.  Sed hodie iudex recusatus debet statuere terminum arbitris secundum quod olim fiebat ante istam decretalem infra, de appell., extravag. legitima.  Et in hoc solo corrigitur haec decretalis per illam, aliis non mutatis.  Ber.

 Terminum
Scilicet, ad probationem faciendum possunt arbitri terminum partibus assignare, et omnia alia quae pertinent ad hanc suspicionem probandum arbitri facere debent et non iudices.  Et per hanc decretalem non videtur prohiberi iudici quin possit praefigere terminum competentem arbitris, infra quem causam suspicionis debeant terminare, sicut olim fiebat.  Contra tamen dici consuevit, et hodie redactum est ad ius commune, ut infra, de appell., extravag. legitima, in concilio Lugdunensi.

 Ut conveniant
Scilicet, arbitri, et non partes.  Contra supra, de rescript., pastoralis.  Et verum est quod primi duo eligi debent a partibus, sed tertius ab arbitris, ut hic.

 Sunt cogendi
Simile dicit lex in veris arbitris, ff. de recepti., item si unus § principaliter; ne res sine exitu esset.  Sed videtur quod iste iudex super principali non possit se intromittere, cum sua iurisdictio interim sit suspensa; sic supra, de offi. deleg., pastoralis; et supra, de offi. deleg., praeterea.  Et pendente dilatione iudicis officium conquiescit, C. de dilation., sive pars; et infra, de appell., significante; arg. supra, de rescript., pastoralis, in fi.  Sed hoc permittitur iudici in poenam illorum qui nolunt concordare, et ne culpa eorum contingat negotium prorogari, et ita malitia eorum coercenda est.  Alias se iudex intromittere non potest circa principale, cum sit iurisdictio suspensa, ut dixi.  Sed quid erit si arbitri non conveniant simul malitiose ut negotium ipsum prorogetur?  Idem credo quod iudex possit eos compellere ut procedant ne diutius contingat negotium differri, alias contineret iniquitatem ista constitutio, quia per hoc daretur causa malitiis hominum quibus est potius obviandum, supra, de rescript., sedes; et ff. de rei vend., in fundo.

X 1.29.40 P. et G.

 Loco et termino
Hoc ideo dicit, quia si promittis pecuniam mutuatam mihi solvere certo loco et termino, et non solvis eo loco, teneris mihi in quantum mea intererat mihi solutam fuisse in eo loco.  Et ideo per officium iudicis condemnaberis ad interesse, quia abstulisti mihi utilitatem loci.  Idem est si ego peto in alio loco quam conveni, quia aufero tibi utilitatem loci.  Unde et tibi in hoc teneor, infra, de plus petit., consilium.  Haec enim actio utriusque utilitatem continet actoris et rei, ff. de eo quod cert. loc. dar. op., arbitraria; et C. ubi conv. qui cert. loc., qui certo.  Et dicitur haec actio certi condictio, sed appellatur arbitraria propter locum, quia per officium iudicis petitur hoc interesse.  Cum enim petitur principale debitum principali actione, puta ex testamento vel certi condictione, tunc debet implorare iudicis officium ut habeat rationem utilitatis actoris vel rei in condemnatione facienda, ff. de eo quod cert. loc. dar. op., arbitraria, 1. resp.; et ff. de eo quod cert. loc. dar. op., arbitraria § 1; et ff. de eo quod cert. loc. dar. op., si heres; et ff. de eo quod cert. loc. dar. op., aut si mutua; et ff. de eo quod cert. loc. dar. op., in bonae.  Sed in bonae fidei contractu si promisisti mihi solvere certo loco, interesse venit tunc iure actionis, et est in obligatione ad interesse.

 Iurisdictionem
Scilicet, delegatum, secus in ordinaria.

 Voluit prorogare
Sed non potuit, ut in fine dicit, sed prorogavit de facto.

 Promulgares
Sic ergo volebat se obligare sub poena excommunicationis, quod quidem potest, de conse. dist. 2, ego Berengarius.  Item sub poena beneficii sui, supra, de elect., cum dilectus; et infra, de crim. falsi, ex continentia; sed deficit iurisdictio.

 Iurisdictioni praeesse
Unde videtur quod potuit in eum consentire et illum constituere sibi iudicem, ff. de iud., si se subiciant; et ff. de iud., consensisse; ff. de iuris., si convenerit.  Sed hic prorogare volebat delegatam iurisdictionem in se, quod esse non potest, ut hic dicit, et non ordinariam.

 Prorogatio nulla
Nota ergo quando possit fieri prorogatio iurisdictionis.  Fit enim prorogatio de tempore ad tempus, ut si Papa mandat causam terminari infra certum tempus.  Illo elapso expirat iurisdictio, nisi partes infra tempus de communi consensu prorogarint tempus, supra, de offi. deleg., de causis.  Et hoc faciendum est de consensu iudicis, ff. de iud., consensisse § sed si iudex; et ita triplex consensus requiritur.  Sic arbitrium prorogatur, ff. de recepti., diem; et ff. de recepti., arbiter ex compromisso.  Et si arbiter fuit in mora, compellitur iterum finito tempore arbitrium suscipere, ff. de recepti., si cum dies, 1. resp.  Item de re ad rem, puta datus est super una re tantum, super alia re si consentiant omnes, scilicet, partes et iudex, potest iurisdictio prorogari, ff. de iud., de qua re § 1; et supra, de offi. deleg., cum olim abbas.  Item de persona ad personam fit prorogatio, infra, de alienat. mut. iud., ex quorundam.  Et tunc prorogatur iurisdictio altera parte invita.  Item prorogatur iurisdictio iudices ad eos qui non sunt de sua iurisdictione de consensu ipsorum, C. de iuris., non quidem.  Et haec prorogatio in alienum iudicem ex certa scientia, et non per errorem fieri debet, ff. de iuris., si per errorem; et ff. de iud., si se subiciant; ff. de iud., consensisse, in princ.  Et hoc intellige quando ille in quem partes prorogant iurisdictionem habeat ordinariam; alias non, quia consensus privatorum eum iudicem non facit qui nulli praeest iudicio, C. de iuris., privatorum.  Ordinariam iurisdictionem ideo dixi, quia in delegatum non potest prorogatio fieri nec iurisdictio delegati potest extendi ad alias personas quae in rescripto non continentur ubi dicitur expresse.  Et sic sola ordinaria iurisdictio potest prorogari ad eos qui sibi subiecti non sunt, et hoc satis potest intelligi ex eo quod dicit lex, privatorum consensus eum iudicem non facit, qui nulli praeest iurisdictioni, id est, iudicio.  Sed delegatus nulli iudicio sive iurisdictioni praeest, et ideo in eum nulla potest fieri prorogatio.  Solae enim illae personae quae in rescripto continentur iurisdictionem delegati possunt prorogare ad res alias quam quae in rescripto contineantur.  Cuiusmodi erit illa iurisdictio, eritne delegata vel ordinaria?  Videtur quod sit ordinaria, quia habetur a lege, ff. de iuris., et quia.  Econverso, videtur quod sit delegata, quia sortitur naturam prioris iurisdictionis, ut sicut non appellatur a prima nec ab ista, ff. de recepti., Labeo; et C. de iud., cum specialis.  Immo videtur quod eadem sit cum priori, sicut idem est precarium cum priori quando precarium prorogatur, ff. de preca., sed si manente; arg. ff. de off. procon., meminisse.  Et est verum quod talis iurisdictio delegata est.  Prima enim iurisdictio extenditur ad res alias per consensum partium.  Item illud scias quod clerici non possunt in se prorogare iurisdictionem in iudicem saecularem, quantumcumque contrasentiant, nec etiam alterius iudicis ecclesiastici nisi de licentia sui episcopi, infra, de for. compet., significasti; et infra, de for. compet., si diligenti.

X 1.29.41 Cum vigesimum annum

 Peregeris
Et sic videtur quod non sufficit annus incoeptus, sic supra, de elect., cum in cunctis; et infra, de regular., ad nostram; et infra, de regular., significatum; et 20. q. 1, firma; et 20. q. 1, illud.  Arg. contra ff. de muner. et honor., ad rempublicam, ubi annus incoeptus pro completo habetur.  Sed illud loquitur de his qui rem publicam administrant, et de decurionibus qui favoris causa admittuntur post incoeptum vicesimum quintum annum.  Simile supra, de elect., cum in cunctis § inferiora.  Sed hic loquitur de iudice delegato qui dare potest post vicesimum annum, ubi tantus favor non consideratur.  Et quia qui in minori aetate est, minoris discretionis esse praesumitur.  Unde annus vicesimus debet esse completus.

 Aetatem eandem
Nota ergo quod quidam sunt qui impediuntur ut iudices esse non possint natura, ut surdus, et mutus, perpetuo furiosus, et impubes, quia huiusmodi personae iudicio, id est, discretione carent, 3. q. 7, infamis § tria; et ff. de iud., cum praetor § non autem.  Item lege impeditur qui a senatu remotus est propter infamiam.  Item moribus, ut feminae et servi, non quia non habent discretionem, sed quia civilibus non funguntur officiis, ut in dicta lege ff. de iud., cum praetor § non autem.  Ex eo quod dicitur quod impubes iudex esse non potest, videtur a contrario, quod statim postquam est pubes possit esse iudex, quod tamen non est verum indistincte.  Tamen dicas quod adultus ordinarius et delegatus a principe constitui potest, quia princeps qui eum constituit, omnia ab eo facta valere decrevit, ff. de re iud., quidam consulebant; unde sumpta est haec decretalis.  Si vero adultus maior viginti annis delegatus sit ab alio quam a principe, tenet delegatio, ut hic in principio.  Si vero sit minor viginto annis, non tenet delegatio nisi partibus consentientibus in eum qui sit maior octodecim, ut hic in fi., et ff. de recepti., cum lege; nisi esset datus a principe minor viro octodecim annis ab alio quam a principe dari non potest iudex, etiam consentientibus partibus, ut hic innuitut.  Sed lex illa ff. de re iud., quidam consulebant, videtur dicere quod ex consensu partium minor octodecim annis dari possit delegatus.  Sed dic ibi minor, dummodo non sit minor octodecim annis.  Arbiter enim minor viginti annis esse non potest, ff. de recepti., cum lege.  Praeterea consentientibus partibus ut videtur iurisdictio datur in octavo decimo anno, ut dicit lex ff. de re iud., quidam consulebant; arbitrium vero non, nisi in vigesimo anno, ff. de recepti., cum lege.  Sed cum iurisdictio maior et dignior sit quam arbitrium, videtur quod maior aetas esset requirenda et infamis arbiter esse potest, 3. q. 7, infames § tria; et 3. q. 7, infames § cognitores; ff. de recepti., pedius.  Sed infamis iudex esse non potest, 3. q. 7, infames; et supra, de rescript., sciscitatus.  Quae est ergo ratio diversitatis?  Ratio potest esse duplex, quia iurisdictio datur a principe, sive a magistratibus, arbitrium vero a privatis.  Vel ideo quia multa remedia sunt in iudicio, puta, supplicatio, appellatio, recusatio.  In arbitrio vero sola poenae solutio.  Ideo aetas maior requiritur, ne partes in promptum incidant periculum propter ignorantiam arbitrorum.  Unde arbitri iurare non debent, ne propter ignorantiam in periurium incidant, in Auth. de iudicib. § quia vero, coll. 6.
  
X 1.29.42 Uno delegatorum

 Delegatorum
Nota quod si plures sunt iudices deleagti, et clausula illa: quod si non omnes, etc., non fuit apposita, uno mortuo, alter procedere in causa non potest, quia cum alter sine altero procedere non possit, per mortem unius finitur iurisdictio alterius.  Idem esset si alter efficiatur infamis, supra, de rescript., sciscitatus.  Item si removeatur ut suspectus, supra, de offi. deleg., licet, quia neuter illorum iudex erat insolidum, ut iudicare posset, quia loco unius tantum sunt, et omnes quidem iudicare iussi sunt, ff. de re iud., duo ex tribus.  Tamen unus potest committere vices suas alteri, supra, de offi. deleg., quamvis.  Et si eo vivente alter coepit uti iurisdictione ibi commissa, solus poterit postea procedere, supra, de offi. deleg., licet; alias non, ut hic dicit.  Idem enim est in arbitris, ut uno mortuo eorum officium expiravit, cum in eos compromissem est, ut omnes iudicent, ff. de recepti., item si unus § item si plures; et ff. de recepti., si in tres; et ff. de recepti., sicuti; et hic.  Et hoc verum est nisi in compromisso expresse sit actum, ut si alter interesse non possit, alter arbitrium possit praeferre, ff. de recepti., non distinguemus § cum in plures; et infra, de testamen., Raynaldus, in princ.  Sicut servatur quandoque in delegatis iudicibus, ubi ponitur clausula illa: quod si non omnes, etc.  Et hoc est quod sequitur in fine, nisi aliud in delegatione aut compromisso sit expressum.  Et sic idem in arbitrio quod in iudicio quantum ad hoc servatur.  Et eodem modo compromissum finitur per mortem litigatoris alterutrius, nisi in compromisso fiat mentio heredis utriusque litigatoris, ff. de recepti., diem § 1; et ff. de recepti., sed si interpellatur § si ab altera; et ff. de recepti., si compromissum; et infra, de arbitr., compromissum.  Sed secus est in iudicio, quia ibi non finitur iurisdictio re non integra.  De hoc dictum fuit supra, de rescript., significavit.  Arg. ad idem infra, de iudic., quia V.

X 1.29.43 Quoniam

 Negotiis
Simile dicit lex, rebus enim et non verbis legem imponimus, C. commun. de legat., omne, in fi.  Et hoc ideo dicit, ne credat aliquis Papam ita eligisse illum vel partes in eum taliter consensisse, quod abstulerit ei potestatem delegandi vices suas, cum eis visum fuerit expedire, nisi Papa hoc expresse vetaret, cum habeat hoc a lege, C. de iud., a iudice; et supra, de offi. deleg., pastoralis.  Et ita licet communiter a partibus sit electus, nihilominus eis invitis poterit committere vices suas, ut hic manifeste colligitur.  De hoc dictum est supra, de offi. deleg., super quaestionum.  Et haec fuit dubitatio, alias non provideret Papa negotiis suis, sed personis.  Ber.

 Cum mandatur episcopo
Sic ergo soluta est quaestio qua quaerebatur olim, an episcopus posset committere vices suas, cum sic scribebat: tu frater episcope cum eorum altero, etc.  Et ita potest committere, et alii non possunt procedere sine ipso vel subdelegato ipsius.  Unde si moreretur episcopus antequam committat vices suas, expirat aliorum officium quousque alter substituatur, supra, de offi. deleg., quoniam abbas.  Quia sine ipso alii nullo modo poterunt procedere, supra, de offi. deleg., uno delegatorum.

 Ut personaliter
Sic patet quod si iniungitur alicui ut personaliter aliquid faciat, non potest id per alium facere, nisi de consensu illius seu illorum quorum est negotium illud, quia eorum interest.  Potest etiam de ipsorum consensu committere alii istud exequendum, alias non potest, ff. de solut., inter artifices.  Et si testator iusserit aliquem suis manibus domum construere vel pingere, per alium id facere non potest, quia hoc in personam illius conclusisse videtur, C. de caduc. toll., et nomen § sin vero talis.  Sic econverso, quod quis in persona sua facere prohibetur, id per subiectam personam exercere non debet, ff. de admin. rer., non utique § 1.  Quod nomine meo facere non debeo, nec nomine alieno, 46. dist., sicut non suo; et 23. q. 8, his a quibus.  Et hoc ideo ne alia via contingat quod fieri prohibetur, ff. de tutor. et curat., scire § si mater; et ff. de condi. insti., quae sub conditione § si quis; et ff. de bon. libert., quaeritur; et infra, de procurat., tuae; et C. si manc. ita ven. ne prost., eam.  In casibus enim sequentibus non potest iudex committere vices suas, etiam consentientibus illis, quorum negotium committitur in causa inquisitionis.  Et cum debent ordinare ecclesiam de praelato vel de aliis inferioribus ministris, quia in his Papa eligit industriam illorum, et quia in istis maius periculum vertitur.  Ideo non vult Papa ea per alios fieri, quia circa maiora cautius est agendum, 42. dist., quiescamus; 7. q. 2, nuper; et ff. de Carb., si cui controversia § 2; et 61. dist., miramur.

 Consentiant
Alias non possunt.

 Inquisitionem
Hoc intelligunt quidam cum Papa committit inquisitionem vel provisionem de praelatis, aut aliis ministris ex officio suo.  Ubi non sunt partes, tunc non potest delegatus committere vices suas si mandatur ut personali intersit, secus ubi sunt partes, quia partes possunt renunciare iuris suo.  Ego credo quod sive ista fiant per partes, sive ex officio, quod non possit alii delegare ille cui hoc mandatur ut personaliter intersit, quia Papa considerat in his casibus publicam utilitatem, ne crimina remaneant impunita, et ut potius provideatur ecclesiis quam personis, ut dicitur in principio de aliis negotiis.  Et ideo eligit industriam illorum quibus hoc mandat, ut hic dicit.  Ber.

 Commissum
Isti enim quibus haec quae sequuntur expedienda committuntur meri executores sunt ad certos articulos expediendos, et nullam habent iurisdictionem, ut dicit in fine.  Ideoque vices suas aliis committere non possunt.  Coerctionem tamen videntur habere, ut saltem excommunicare possint impedientes eos exercere suum ministerium sibi iniunctum, alioquin delusoria et sine exitu esset talis commissio, supra, de offi. deleg., ex litteris; quod satis credo; arg. illius capituli supra, de offi. deleg., ex litteris.  Contradicere tamen videtur littera quae dicit, non sibi iurisdictio, etc.  Sed dic, non sibi iurisdictio, verum est quantum ad hoc ut committere possint, vel quia nullam habent iurisdictionem inter aliquas partes, sed tantum officium.

 Cum irregularibus
Arg. quod episcopi auctoritate propria cum irregularibus dispensare non possunt, ex eo quod hoc ex commissione conceditur, et verum est quod episcopi cum quibusdam irregularibus dispensare non possunt, supra, de fil. presbyt., nimis.  An episcopi possint dispensare ubicumque non prohibentur, dicetur infra, de iudic., at si clerici.

