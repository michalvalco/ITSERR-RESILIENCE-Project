X 1.03 DE RESCRIPTIS

X 1.03.01 Sicut Romana

 Ut libere
Ista indulgentia superflua videtur, quod iure communi liberum est appellare quandocumque aliquis gravatur; alias non licet ante sententiam, infra, de appell., ut debitus.  Olim indifferenter et libere licebat appellare, nisi appellatio manifeste fuisset frustratoria, 2. q. 6, ad Romanam; et infra, de appell., pervenit 1.  Sed quod de iure communi competit, superfluum est precibus impetrare, C. de thesaur., nemo, lib. 10; et ff. ad municip., municipem § Celsus non probat; ergo fuit superflua.  Quidam dicunt ad hoc ut indulgentia ista valeat, quod licitum est huic appellare ubique, ubi ius inhibet appellare, puta propter contumaciam, quia contumax non auditur appellans, 24. q. 3, de illicita § de conventione, ibi quinimmo.  Et aliquos tales casus invenies, 2. q. 6, ei qui § sunt etiam quorum.  Sed ista solutio stare non potest, quia dicitur hic in fine, speciale derogat generali.  Quia ibi ista indulgentia concessa fuit contra ius commune, quia privilegium dicitur quasi lex privata, 3. dist., privilegia.  Sed privilegium non tollitur per ius commune, nisi de ipso privilegio mentio fiat, arg. infra, de rescript., cum ordinem.  Et privilegium non tollitur per aliud privilegium, nisi fiat mentio in secundo de primo; infra, de praescrip., veniens.  Sed ille qui impetravit causam committi secundum ius commune, impetravit appellatione remota, nec fecit mentionem de privilegio partis adversae, et tamen valent secundae litterae, quia speciale derogat generali.  Et ita sive dicas quod litterae secundae fuissent privilegium, sive rescriptum secundum ius commune, non potest stare haec solutio.  Ergo necesse est dicere, quod iste qui impetravit ut generaliter posset appellare, impetravit secundum ius commune, ut verum sit quod speciali derogat generali.  Potest ergo dici quod persona ista impetrans talis erat, quae propter delictum et culpam suam non poterat appellare, quia fuerat ei interdictum appellare.  Unde ius commune ex indulgentia redditur ei; est simile C. de inoffic. testam., si quando.  Et sic debet intelligi ut potius res valeat quam pereat, ut infra, de privileg., in his; et infra, de verb. sign., abbate; ff. de reb. dub., quotiens 2.  Si ergo talis indulgentia emanaverit, ut libere possit appellare, nihil aliud videtur principem concedere, nisi ut habeat consuetam et legitimam appellandi potestatem, ut dicit lex praedicta C. de inoffic. testam., si quando.  Et sic nullum contrarium.  Vel potest dici quod solum ius commune indulgetur huic ad cautelam, quia solet plus timeri, etc., 23. dist., quamquam; et infra, de iureiur., et si Christus; et infra, de procurat., quia in causis; et infra, de haeret., si adversus.  Et si hodie talis indulgentia concederetur, dicerem quod liceret ei appellare, etiam si non gravaretur, nisi exprimeretur causa indulgentiae ibi.

 Quia speciale
Infra, de offi. legat., studuisti; et infra, de rescript., pastoralis.

 Mandatum
Circa revocationem rescriptorum sive litterarum domini Papae ita distingue.  Et primo circa rescripta quae impetrantur de iure communi ad lites contensiosas.  Si primum rescriptum sit generale, et secundum speciale ab adversario impetratum, secundum valet, non primum.  Ita tamen quod specificatio generalitatis nondum sit facta ut hic, et infra, de rescript., pastoralis; sive fiat mentio in secundo de primo sive non, quia speciale mandatum, etc.  Et si primum sit speciale, et secundum generale, idem iuris est, scilicet, quod speciale valet; infra, de rescript., abbatem.  Si vero primum est speciale, et secundum est speciale, si secundum expressam facit mentionem de primo, tunc valet secundum, et non primum; infra, de rescript., caeterum; et infra, de re iudic., inter monasterium; infra, de offi. deleg., coram; et infra, de offi. deleg., cum R.  Alias si non facit mentionem, valeret primum et non secundum per iura proxime dicta.  Et hoc intellige in negotiis iam coeptis citatione iam facta, et de hoc nota infra, de appell., ut debitus, in fi. illius notulae, et fi., et in illa notula, sed numquid.  Si vero nec primum nec secundum est iudici praesentatum, et bene potuit praesentari, tunc valet illud quod primo iudici extitit praesentatum secuta citatione, et ita alter potest praevenire primum impetrantem, licet in secundo non fiat mentio de primo; infra, de appell., ut debitus.  Haec est opinio Papae Innocentii iii.  Si vero primus impetrans non potuit suas litteras iudici praesentare, valebunt usque ad annum, et in hoc casu possumus adhuc servare illa iura, infra, de rescript., si autem; et infra, de rescript., plerumque.  Dum tamen hoc fuerit publice protestatus, cum per eum non steterit quo minus suis litteris uteretur, infra, de offi. ord., pastoralis, in fi.  Et optime habes, quod protestatio sit praemittenda necessario ubi currit tempus, nisi protestatio praecedat, infra, de appell., si iustus; et infra, de elect., his quibus; et 16. q. 3, placuit ut § haec de praescriptionibus, vers. is autem.  Alias si hoc non fuerit protestatus valent secundae, si iudici exhibeantur, et procedat saltem ad citationem.  Sed si exhibuit primas iudici et citavit, nec potuit postea habere copiam iudicis intra annum, idem est dicendum quod expectari debet per annum, postea vero valent secundae, nec amplius expectari debent iudices primi ne lites fiant penitus immortales.  Et quia fit praeiudicium ei qui non possidet in expectatione, vel satis posset dici, quod illa duo iura infra, de rescript., si autem; et infra, de rescript., plerumque, trahantur ad illam constitutionem infra, de appell., ut debitus.  Haec est sententia Papae super decretali infra, de rescript., caeterum, ut finis litibus citius imponatur, infra, de dolo et contu., finem; et infra, de dolo et contu., venerabilis; et C. de iud., properandum, in princ.  In litteris quae impetrantur ad appellationem, standum est illis iuribus, infra, de appell., saepe; et infra, de appell., oblatae; et infra, de confirm. util. vel inutil., bonae, et in aliis constitutionibus promulgatis super appellationibus.  Super privilegiis ita dicas, quod si secundum privilegium non faciat mentionem de primo, semper valet primum, et non secundum, infra, de praescrip., veniens.  Hoc planum est.  Si vero rescriptum secundum ius commune impetratur contra privilegium, sive contra privilegiatas personas, non valet rescriptum nisi faciat mentionem de privilegio, quia tacita veritate obtentum est, ita loquitur infra, de rescript., cum ordinem.  Si autem primum rescriptum sit impetratum de communi consensu partium, et altera pars aliis iudicibus impetravit causam committi tacito de illo consensu, et in secundis fiat mentio de primis, non valent secundae, immo in expensis condemnari debet primo impetranti; infra, de rescript., caeterum; infra, de re iudic., inter monasterium; et infra, de offi. deleg., coram.  In beneficiis impetrandis si diversae litterae a diversis contra aliquam ecclesiam impetrantur, nec in secundis fiat mentio de primis, illae solummodo valent, et ille illud beneficium obtinebit, qui primo litteras suas praesentavit, infra, de rescript., capitulum; et infra, de rescript., abbatem; ad hoc facit infra, de appell., ut debitus.  Alii vero dicunt contrarium.  Si vero in secundis fiat mentio de primis, servabitur forma litterarum secundarum; arg. infra, de rescript., cum dilecta.  Si vero aliquis litteras plures impetrat pro beneficiis pluribus obtinendis in pluribus ecclesiis, et in aliis non fit mentio de aliis, non valent secundae, si iam receptus est per primas, nisi secundae expressam faciant mentionem de sua receptione, ut ea decretali Gregorii ix infra, de rescript., in nostra.  Item si impetraverit primas, et ex eis obtinuit aliquas pensiones renunciando beneficio litterarum, si alias post ea impetraverit hoc tacito, non valent; infra, de rescript., ad audientiam 2.  Illa decretalis infra, de fil. presbyt., ex tua, non contradicit his quae dicta sunt, quia ibi primae litterae continebant indulgengtiam, ut ille posset dispensare cum filiis sacerdotum, secundae continebant gratiam, sed de iure.  Et primae erant generales, et quod per eas factum erat, non revocatur per secundas, quia veritate tacita impetratae fuerant, quia tacuit ille dispensationem factam cum illis filiis presbyterorum.  Si autem impetrasset contra alios cum quibus nondum fuerat dispensatum, bene valuissent litterae illae.  Item illa, infra, de offi. deleg., ex parte N, non contradicit, quia et ibi utrumque fuit speciale rescriptum, et quia primum prius fuit ibi praesentatum, et ideo non valuit secundum, quia non fecit mentionem de primo.  Vel quia de beneficiis loquitur, trahitur ad illam infra, de rescript., capitulum, quia Papa non intendit aliquos gravare in receptione duorum, ut infra, de rescript., mandatum; et infra, de rescript., litteris; et infra, de rescript., abbatem.  Super hoc dic prout notatur in capitulo illo infra, de rescript., capitulum.  Dicebat autem Gott., quod in litteris iustitiae sola consideratur repraesentatio, ut infra, de appell., ut debitus; infra, de rescript., capitulum.  Sed in litteris beneficiorum consideranda erat data, infra, de rescript., eam te.

X 1.03.02 Ex parte Conventrensis

 Et perpetuo
Sed numquid istorum altero probato potest episcopus ipsum removere, cum alterutrum sufficiat per se, infra, de iureiur., querelam; infra, de fideiuss., pervenit, in fi.; et 7. q. 1, quam periculosum; et infra, de restit. spol., accepta?  Ita videtur per iura predicta, et 48. dist., quoniam.  Sed contra videtur.  Forma enim commissionis exacta diligentia debet observari, infra, de rescript., cum dilecta, in fi.  Cum episcopus non sua, sed delegantis auctoritate fungatur, ff. de off. eius cui man. est iur., et si praetor; et infra, de offi. deleg., sane quia.  Et dicunt quidam quod utrumque probandum est propter copulam per leges illas, ff. de ver. oblig., si quis ita; et Inst. de hered. instit. § si plures.  Istud non credo, sed distinguo.  Si coniunctim duo mandantur quorum neutrum per se sufficiat, sed si utrumque probetur, sufficit ad remotionem utrumque probandum est, arg. infra, de rescript., olim.  Ita quod incipias ibi a primo, scilicet, a vitio falsitatis, arg. infra, de rescript., inter caeteras.  Si talis sit filius sacerdotis, et in sacerdotio genitus, ista duo sufficiunt si probentur, supra, de consti., cum accessissent § quo circa.  Sed si alterum per se sufficit ad remotionem alicuius, sufficit si alterum probetur, licet copulative illa duo mandentur, ut hic, et consimilia; infra, de rescript., inter caeteras.  Si coniunctim mandentur, et coniunctiva ponitur pro disiunctiva, et pro, vel, ff. de ver. sig., saepe; et ff. de ver. sig., coniunctionem.  Et econverso disiunctiva ponitur pro copulative, C. de ver. sig., cum quidam; et de conse. dist. 2, in calice, circa finem.  Et illa pluralitas resolvenda est in singularitatem, infra, de praeben., cum iamdudum; et infra, de privileg., ut privilegia; et infra, de iudic., exhibita; et infra, de appell., significavit, ubi de hoc; et ff. de condi. et demon., falsa, in fi.; et 1. dist., omnes leges, id est, omnis lex.  Praeterea eadem ratio quae moveret delegantem debet movere delegatum, infra, de rescript., super litteris, in fi.  Mirabile esset si remaneret in ecclesia si probaretur periurus, licet non probaretur renunciatio, vel econverso.  Et certe numquam fuit intentio domini Papae ut utrumque necesse sit probare, dum tamen alterum probetur, et ita certe sufficit alterum probari, nisi Papa exprimeret hic expresse.  Sed quod hic dicit, ita propositum fuit, et ita Papa factum solummodo respexit sicut fuit ei propositum, et hoc innuit illa littera, eo cognito et probato, non dixit, his cognitis et probatis

 Restitueres
Suggerendo forsitan domino Papae, quod et sine ordine iuris eum spoliasset.

 Litteras reportavit
Non facta mentione de appellatione.

 Conditio
Nota ergo conditionem subintelligandam, etiam si non apponatur, 22. q. 2, beatus; et 27. q. 2, Beata Maria; et ff. qui satisda. cog., qui iurato.; infra, de iureiur., pervenit 2; et infra, de iureiur., quemadmodum; et ff. de servit., si cui, ibi, nam quaedam; et ff. de condi. insti., cum servus; et ff. de solut., cum quis, 1. resp., in fi., ibi, tacite enim.  Arg. contra 25. q. 2, dicenti § universa.  Solutio: in rescriptis semper subintelligitur haec conditio, si preces veritate nitantur, si ita est, etiam si non apponatur, ut hic in iuramentis et aliis huiusmodi pactionibus, subaudientur generales conditiones, ut puta si Deus voluerit, ut in 22. q. 2, beatus; et 27. q. 2, Beata Maria; si res in eodem statu permanserit, et similia 16. q. 1, in parochia, ibi, et si Deus voluerit, et 22. q. 2, ne quis arbitretur, et aliae conditiones quae ipso iure insunt; ff. de solut., cum quis; et in decretali infra, de iureiur., quemadmodum.  Et in praedictis iuribus contraria loquuntur secundum leges, secus secundum canones.

 Ad praesentiam
Hoc ideo mandat, quia falsae praesumuntur litterae istae, quae tantam continent iniquitatem, arg. C. de precib. imper. offer., quotiens; et C. de precib. imper. offer., universa.  Et tales falsarii mitti debent ad dominum Papam puniendi, 19. dist., in memoriam § 1.; et infra, de crim. falsi, ad falsariorum. Ber.

X 1.03.03 Caeterum si aliquis

 Caeterum
Primam partem istius decretalis intelligas secundum illam, infra, de appell., ut debitus, ut huiusmodi valeant litterae, quae primo iudicibus praesentatur.  Vel dic in iudiciis iam coeptis locum habere, et ita tenet quod dicit primo.  Vel quando non potuit habere copiam iudicis cum protestatione.  Et coeptum intelligo negotium pro solam citationem, et non per solam praesentationem, ut notatur in decretali infra, de appell., ut debitus, in glossa, sed numquid.

 Impetraverit
Et earum auctoritate citatio facta sit.

 Adversarius
Secus est ipse idem, quia si usus fuerit utrisque, neutrae valebunt, infra, de rescript., ex tenore; et arg. C. de fid. instrum., diversa; et infra, de fide instrum., imputari.

 Priores
Contra infra, de offi. deleg., sane si.  Solutio: hoc cum ad alios iudices impetratur, illud cum ad eosdem.  Et ibi de hoc dicetur.

 Iudicio
Sic patet quod rescriptum legitimum perditur per secundum faciens mentionem de primo, ut hic.  Et per negligentiam impetrantis anno elapso, infra, de rescript., si autem; et infra, de rescript., plerumque.  Item quandoque perditur per sollicitudinem praevenientis, infra, de appell., ut debitus; infra, de for. compet., proposuisti.  Item per fraudem illius qui duo paria litterarum obtinuit ad diversos iudices, et utitur utrisque, infra, de rescript., ex tenore.  Item morte delegantis re integra, infra, de offi. deleg., gratum; et infra, de offi. deleg., relatum; et infra, de offi. deleg., licet.  Item ex nova causa emergente, infra, de offi. deleg., insinuante.  Item perditur ad tempus per excommunicationem, infra, de offi. deleg., prudentiam § sexta; et infra, de except., extravag. pia.

 De commissione
Idem intelligo si de commissione fecerit mentionem, et tacuit quod de communi consensu fuerant impetratae, infra, de offi. deleg., coram; et infra, de re iudic., inter monasterium.

 Laborare
Sed in quo coegit eum laborare, cum per tales litteras conveniri non posset, ut dictum est?  Resp.: laboravit ad iudicem veniendo per secundas litteras vocatus, ut suum privilegium allegerat, ff. de iud., si quis ex aliena; et ff. si quis in ius voc. non ierit, ex quacumque.  Vel ex quacumque causa quod sine labore et expensis non potuit.  Ber.

 In expensis
Et sic qui malitiose vel fraudulenter litteras impetrat puniri debet in expensis; sic infra, de rescript., quia nonnulli, in decretali Gregorii ix, et ibi dicemus de istis expensis et damnis.

X 1.03.04 Inter caeteras

 Sub disiunctione
Secus videtur si per copulativam, supra, de rescript., ex parte Conventrensis, ibi dictum est de hoc.

 Occupavit
Forte intrusit semetipsum per manum laicalem, scilicet potentiam saecularem, infra, de elect., quisquis; et 16. q. 7, per laicos.

 Istorum
Arg. quod si aliquis teneretur ad alterum duorum sub alternatione vel sub disiunctione, quodcumque voluerit praestare liberatur; Inst. de hered. instit. § si plures; et C. de condi. indeb., si quis servum; et ff. de iure dot., plerumque § penulti.; et ff. de leg. 2, si ita 2; et infra, de praeben., referente.  Arg. contra Inst. de legat. § si generaliter.  Solutio: prima rubrica vera est nisi eligens fuerit in mora; ff. de opt. leg., mancipiorum; et ff. de leg. 2, statu liberum § 1; et ff. de solut., Stichum, 1. resp.; ff. de pet. hered., item veniunt § idem recte ait.

 In similibus
Nota quod de similibus simile debet esse iudicium; C. de legi. et const., leges 1; et ff. de legib., non possunt; et infra, de translat., inter corporalia § sicut ergo episcoporum; et infra, de elect., dudum ecclesia.

X 1.03.05 Si quando aliqua

 Si quando
Pone casum per illam, infra, de rescript., cum adeo; et infra, de praeben., cum teneamur; et infra, de rescript., ad aures.

 Turbari
Quia pater filium quem diligit, corripit, 23. q. 5, non putes; et 5. q. 5, non osculantur; et 100. dist., contra morem.

 Valitatem negotii
Quandoque enim per nimiam importunitatem petentium princeps non concedenda concedit; C. de petit. bon. sublat., quisquis, lib. 10; et infra, de purg. can., cum in iuventute § caeterum; et infra, de sent. excom., si aliquando; et infra, de rescript., quia nonnulli, in princ.  Et sic est arg. quod ea, quae per sollicitudinem nimiam elicita sunt, non valent, 8. q. 1, audaciter § fecerunt; et 22. q. 4, unusquisque, in glossa, saltantium; et ff. qui et a quib. man. lib., si privatus.

 Rationabilem
Hic est arg. bonum de omnibus esse rationem reddendam, et valet ad testes examinandos, ut causam sui dicti reddant, alias valere non videtur testis dictum, 2. q. 1, in primis § utrum testimonium; et 4. q. 3, placuit § item in criminali; 24. q. 3, si habes § auditis fortassis.  Et quod ratione caret, extirpare necesse est, 68. dist., corepiscopi.  Et praelatus paratus debet esse reddere rationem omni poscenti, 36. dist., qui ecclesiasticis § ecce, ad fi.; et ff. de rel. et sump. fun., si quis § sed interdum.  Arg. contra 23. q. 4, Nabuchodonosor, in princ., et 23. q. 4, vasis irae § de tyriis; et ff. de legib., non omnium.  Solutio: verum est quod de omnibus ratio reddi debet si potest, sed quandoque per impotentiam aliter contingit, ut in praedicta lege ff. de legib., non omnium; et capitulo 23. q. 4, Nabuchodonosor.  Aut quia non interest nostra qualiscumque sit ratio illa, ut in praedicto capitulo 23. q. 4, Nabuchodonosor; et 23. q. 4, vasis irae § de tyriis.

 Quia patienter sustinebimus
Arg. quod tenemur adimplere mandatum praelati, si causa reddatur; 75. dist., quoniam; et infra, de praeben., cum teneamur.

 Si non feceris
Nec immerito, quia ubi etiam per consultationem rescribit imperator, non vult suam responsionem sequendam esse, si quis non recte responsum putaverit, C. de sent. et interloc. om. iud., nemo.  Nam et Urbanus nulla auctoritate dixit prohibitum esse, quod vir et uxor non possint simul suscipere aliquem de sacro fonte, 30. q. 4, quod autem; quod tamen prohibitum erat, de conse. dist. 4, non plures.  Sed ideo dicit, non est prohibitum, quia expresse non inveniebatur quod vir et uxor non susciperent, sed implicite prohibitum erat per capitulum de conse. dist. 4, non plures.  Obediat ergo subditus quandoque etiam si causam non reddat, 19. dist., in memoriam.

X 1.03.06 Cum ordinem Cisterciensem

 Super decimis
Secus si conveniantur super aliqua re in qua non sunt privilegiati.  Unde si per tales litteras convenirentur super decimis possessionum post generale concilium acquisitarum, bene valerent litterae, quia in illis iure communi cum aliis censentur, infra, de decim., nuper.  Quia super rebus in quibus privilegiati sunt, intelligitur quod hic dicitur, ut patet ex ipsa littera.  Praeter hoc habent adhuc aliud privilegium, scilicet, quod per litteras Papae ad iudicium trahi non possunt, nisi de ipsorum ordine fecerint mentionem, et alii quam plures habent simile privilegium, non est tamen in isto corpore.

 Non facta mentione
Suppressio enim dignitatis vel nominis vitiat rescriptum, infra, de rescript., sedes; supra, de consti., cum accessissent.  Et quod de istis hic dicitur, idem intelligo de omnibus religiosis, qui habent consimile privilegium, ut Templarii et Hospitalarii, infra, de decim., ex parte tua 1.  Sed nonne privilegium istorum generale est ad omnes Cistercienses?  Ita quidem ergo per istas speciales litteras debet eis derogari, quia speciale, etc., supra, de rescript., sicut Romana; et infra, de rescript., pastoralis; et infra, de offi. legat., studuisti; et ff. de regul. iur., in totum.  Ex his videtur quod speciales litterae derogent privilegiis generalibus.  Sed non est verum, quia privilegium est lex privata, et contra ius commune, nisi fiat mentio de privilegio in commissione.  Et ideo non valent litterae etiam speciales secundum ius commune obtentae contra privilegium, ut infra, de re iudic., inter monasterium.  Et si sunt citati monachi, debent venire privilegium suum allegaturi, ff. de iud., si quis ex aliena; alias teneret sententia contra eos lata, infra, de appell., si duobus.

X 1.03.07 Eam te

 Ecclesiae tibi commissae
Scribebatur capitulo vacante ecclesia.

 Fidem Christi suscepit
Hic praesumit Papa ex subsequenti honesta conversatione, ut patet in antiqua compilatione, infra, de praesump., ex studiis.  Sicut econverso ex antecedenti praesumitur prosequenti, infra, de praesump., mandata; et 2. q. 1, in primis § si vero de crimine, vers. si vita eius vel opinio talis antea non extitit, in fi.; 61. dist., miramur, in fi., vers. merito; ff. de susp. tut., tutor § quaeri potest; et C. de suscept. et arc., si aliquid, lib. 10.

 Quia donatio
Bene allegabant, quia non habebant potestatem conferendi, sed episcopus.  Si tamen Papa contulisset beneficium alicui, et mandaret ut ipsum recipiant, tunc bene valent litterae, et ipsum recipere debent.  Et econverso si collatio pertinet ad capitulum, non debet scribi episcopo.

 Infecto negotio
Per litteras directas capitulo non tenebatur episcopus istum recipere de necessitate, de honestate tamen ipsum recipere debebat.  Sed de hoc reprehenditur, quia dicebat quod non receperat inde mandatum, nec etiam per litteras istas plene colligitur quod ei teneatur beneficium conferre.  Vel dic quod bene tenetur eum recipere et conferre praebendam, ut apparet ex forma mandati, supra, ubi dicit, in canonicum reciperent et praebendam conferrent, et per alia verba, scilicet, mandatum dedimus et praeceptum, 14. q. 1, quisquis § quod precipitur; infra, de verb. sign., in his.

 Deberes
Arg. quod quis cum aliis facere debet, si facultas se obtulerit, ipse solus facere debet, sicut solus potest emendare quod cum aliis malefecit, infra, de iureiur., sicut nostris, ubi de hoc; et 35. q. 9, quod quis commisit.  Arg. contra infra, de cleri. coniug., diversis, ibi solvitur.  Et est arg. quod causa alicui delegata ipsum sequitur, nec transit ad successores.  Sed contrarium verum est, infra, de offi. deleg., quoniam abbas; et infra, de offi. ord., pastoralis § praeterea.  Item arg. quod si aliquid mandatur capitulo, cuilibet de capitulo sigillatim intelligitur esse mandatum, qui illud implere possit.  Et si tunc illud facere non possit, illud debet facere cum potuerit, et ita cum episcopus sit de capitulo tamquam caput, infra, de concess. praeben., post electionem, in parte decisa; et infra, de his quae fi. a prael., novit.  Non poterat dicere quod non recepisset mandatum, arg. contra 12. q. 2, episcopus § qui manumittitur.

 Datam litterarum
Ad hoc semper consuevit notari haec decretalis, quod lata litterarum semper consideranda est, ut infra, de rescript., constitutus; et infra, de sent. excom., si aliquando.  Arg. contra quod praesentatio litterarum et non data consideranda est, infra, de rescript., capitulum; et infra, de cleri. non residen., qualiter; et infra, de praeben., dilectus filius 2; et ad idem, infra, de usur., quia frustra; et infra, de appell., ut debitus.  Rationem istius contrarietatis dicemus super illa decretali infra, de praeben., dilectus filius 2.  Item est hic arg. quod edendus sit dies, et consul adversario, arg. infra, de rescript., si autem; et infra, de rescript., plerumque; et C. de contrah. et comm. stip., optimam.  Sed contra ff. de edend., qua quisque; et ff. de edend., si legatum; et ff. quemad. test. ap., tabularum § diem autem.  Solutio: in editione litterarum domini Papae facienda adversario omnia ponenda sunt, quoniam litterae sunt communes, arg. infra, de dilat., praeterea.  Et ea quae communia sunt, integraliter sunt edenda, infra, de probat., quoniam.  Et litterae tradendae sunt ad videndum, infra, de fide instrum., si scripturam; et infra, de fide instrum., G perpetuus, decretali Gregorii ix, et ibi dicemus de editione instrumentorum.  Ad idem arg. infra, de offi. deleg., cum in iure.

 Iudaeus
Quoniam de Iudaeis conversis Ecclesia fundata fuit, 21. dist., in novo; et 32. q. 4, recurrat.

X 1.03.08 Ad aures

 Litteras impetrantes
Quae sine speciali mandato domini impetratae ad lites non valent; infra, de rescript., nonnulli § 1; et infra, de rescript., ex parte decani; secus in hoc casu.

 Intentionis
Hic patet dominum Papam sic uni concedere beneficium quod alium non laedat vel gravet, saltem graviter seu enormiter, 25. q. 2, de ecclesiasticis; et 11. q. 3, si quis non obediat; et 9. q. 3, nunc vero; et ff. ne quid in loc. pub., praetor ait § merito; et ff. ne quid in loc. pub., praetor ait § si quis a principe; et infra, de offi. ord., licet; et infra, de consuet., cum olim.

 Supprimit
Puniri debet qui supprimit quod tenetur revelare, 50. dist., ex poenitentibus; ff. de act. emp. et vend., si res vendita § 1.

 Vires nolumus obtinere
Et ita videtur quod litterae istae non valeant.  Quid si obtineant per litteras tales?  Dic super hoc prout notatur infra, de rescript., ad audientiam 2, in glossa quae incipit, sed quaeritur.

X 1.03.09 Si autem aliquis

 Dolo
Dolus et negligentia praesumitur si steterit per annum quod non utit litteris, infra, de rescript., plerumque; et infra, de rescript., ex parte decani; si copiam iudicis habere potuit.  Sed contradicit lex C. de divers. rescr., falso, quae dicit quod rescripta perpetua sunt.  Sed non est contra, quia hoc quod dicit lex intelligitur si aliud rescriptum non impetraretur contra primum; alias semper valent rescripta vivente mandatore, et eo mortuo, dummodo facta sit citatio.

 Excusari
Id est, non poterit excipere propter culpam suam, quo minus teneatur respondere per secundas litteras.  Sed contra videtur, quia si secundae litterae non faciant mentionem de primis, valent primae.  Ergo poterit excipere, ut supra, de rescript., caeterum.  Praeterea quae annua sunt ad agendum, perpetua sunt ad excipiendum, ff. de dol. except., pure § ulti.  Ergo semper potuit iste excipere per primas, ex quo non faciunt mentionem secundae de primis.  Solutio: exceptionum quaedam sunt perpetue, quaedam temporales.  Perpetua dicitur illa quae perpetuo competit, nisi quis agat, ff. de exception., exceptio dicta, in fi.; et ff. de exception., exceptiones 1.  Temporales sunt illae quae non semper competunt, et evitari possunt, ut in praedicta lege ff. de exception., exceptiones 1 § temporales.  Et talis est haec, quia expiravit anno elapso, infra, de rescript., plerumque; et infra, de offi. ord., pastoralis, in fi., arg.  Praeterea ista non habent locum, sed qui primo suas litteras praesentat iudici, et procedit intra annum, ille obtinet, infra, de appell., ut debitus.  De hoc notatum est supra, de rescript., sicut Romana, in fi.; et in capitulo supra, de rescript., caeterum, qualiter hoc intelligendum est.

 Si autem
Repete, eis uti postposuerit, quia delegati, etc.

 Nequiverit
Et ita est hic arg. quod si per me non stat, mihi non est imputandum, 2. q. 6, anteriorum § ad haec; in Auth. ut spons. larg. § haec quoque, unde sumptus fuit § hic; et ff. ex quib. cau. maio., sed et si, 1. resp.  Qualiter intelligatur hic ista impotentia, dicitur supra, de rescript., sicut Romana.

X 1.03.10 Ad haec sumus

 Omnia negotia
Nimia generalitas hic reprobatur, infra, de dolo et contu., ex litteris; et infra, de appell., inter caetera; et infra, de appell., significantibus; et infra, de rescript., sedes; et in decretali Inno. iiii infra, de rescript., extravag. cum in multis; et ff. de iure fisc., ita fidei, in fi., per glossam super verbum rerum; et ff. de edend., qua quisque § edere; et ff. de interrog. act., de aetate § nihil.  Arg. contra ff. de rei vendi., quae de tota § incerta; et ff. comm. divid., et si non omnes § si incertum.  Prima pars vera est, et ultima in specialibus casibus loquitur.

 Elegerint
Tanc. et Vincen. sic exponunt hoc verbum, elegerint, id est, elegerunt in curia existentes, ut sit praeteriti temporis coniunctivi modi.  Quidam tamen voluerunt dicere quod litterae istae ad incertos iudices dirigebantur, quod impetrator duceret exprimendos, dicentes hic generalem commisionem causarum posse fieri, dummodo iudices certi essent, infra, de rescript., sedes; et infra, de rescript., pastoralis.  Sed quia erant incerti hic, litterae non valebant.  Sed dic quod iudices electi erant certi, et commissio generalis erat omnium negotiorum, quod esse non debet, quia per eam absorberetur iurisdictio ordinarii, quod fieri non debet, arg. 11. q. 1, pervenit; et 9. q. 3, nunc vero; C. de precib. imper. offer., quotiens; et C. de precib. imper. offer., nec damnosa; infra, de offi. legat., cum non ignoretis; et infra, de maior. et obed., per tuas; sicut generalis appellatio non admittitur, infra, de appell., inter caetera.  Sed super gravamine probabili et expresso est appellandum, infra, de appell., ut debitus; et infra, de appell., cum causam.  Quare litterae tales non valebant, Laur. dixit, et melius, cui consentio, quod hic iudices erant incerti, quod vellet eligere impetrator.  Quod esse non debet, sicut procurator incertus esse non debet, ff. de procur., dummodo.  Nec tutor incertus dari debet, ff. de testam. tut., tutor incertus; et Inst. de legat. § tutor.  Et arbiter similiter incertus esse non debet, infra, de arbitr., innotuit.  Et commissio generalis fuit omnium negotiorum, quod est contra consuetudinem Romanae curiae, cuius stylus debet attendi, infra, de crim. falsi, quam gravi; quod omnes causae uni committantur, nisi sub illa forma quae traditur infra, de rescript., pastoralis.  Et illa generalitas restringitur, ut traditur infra, de rescript., sedes; et in decretali Inno. iiii infra, de rescript., extravag. cum in multis.  Tamen universitas causarum bene committitur; ff. de iud., cum praetor; et ff. quis a quo appel., quod dicitur § 1.  Et illa fuit potior causa quare litterae non valebant, quia iudices erant incerti, quod litterae videtur innuere quod ille eligeret quos vellet, quam quia commissio generalis erat omnium negotiorum.  Et sic intellexit Laur. et Dama., sicut ex ipsa littera bene colligitur.  Ber.  Satis tamen credo quod si Papa ex certa scientia tales litteras concederet, valerent, cum habeat plenitudinem potestatis salvo iure recusationis, infra, de offi. deleg., suspicionis.

 Suspectos
Unde possent recusari.  De recusatione habes infra, de appell., cum speciali; et infra, de offi. deleg., suspicionis.

 Celeri
8. dist., mala consuetudo.  Et resecandae sunt putridae carnes, 24. q. 3, resecandae.  Unde versus: Principiis obsta sero medicina paratur // Cum mala per longas invaluere moras.  Ber.

X 1.03.11 Ad audientiam nostram

 Manifestum
Sic patet quod vitium latinitatis vitiat rescriptum.  Sic etiam si Papa loquatur uni in plurali, aut si patriarchas vel episcopos filios appellaverit, tales litterae falsae sunt; infra, de crim. falsi, quam gravi.  Arg. contra quod propter malam latinitatem non vitientur rescripta, ff. de statu hom., imperator Titus, ibi enim dicitur quod propter malam latinitatem non vitaiantur; et ff. de manum. test., qui habebat; C. de legi. et const., in legatis; et infra, de fide instrum., ex parte.  Solutio: vitium scribentis in testamentis et instrumentis non nocet, cum alias de veritate, seu voluntate testatoris constet; C. de testament., errore; et C. de testament., ambiguitates.  Et idem esset de voluntate Papae dicendum, si constaret de hoc.  Sed verius videtur aliud esse in testamentis et aliud in litteris Papae.  Testamentum enim committitur tabellionibus, cuius scripturam sive latinum nullus corrigit, unde falsa latinitas non vitiat testamentum, dummodo constet per ipsum de intentione testantis, ut dicunt predictae leges, et propter favorem testamentorum, quia nihil est quod magis debeatur hominibus, etc., C. de sacro. eccl., habeat unusquisque.  Rescriptum vero domini Papae per multas manus transit, et magna maturitate decoquitur, 35. q. 9, Apostolicae, in glossa 1; infra, de rescript., cum adeo, in princ., et in glossa.  Et ita nullum vitium continere debet, supra, de rescript., ad haec.  Unde contra illam praesumptionem non est admittenda probatio.  Arg. contra ff. de off. praes., illicitas § veritas.  Laur. notavit quod instrumenta vel privilegium propter falsum latinum non vitiantur, arg. de conse. dist. 4, si non sanctificatur; et de conse. dist. 4, retulerunt; et ff. de manum. test., quod habebat.  De instrumentis tabellonium satis crederem illud de privilegiis Romanae curiae non est verum.  Ber.

X 1.03.12 Ex parte S.

 Post appellationem
Non dicitur hic super quo fuerit appellatum.  Forte posset dici quod sententia lata fuit contra O. diaconum, a qua ipse appellavit, vel super alio articulo, vel forte citra aliquam sententiam, sicut olim fiebat.

 A se
Scilicet, O.  Et ita non detulit suae propriae appellationi, quod esse non debuit, cum et appellationi adversarii deferre debuisset, infra, de appell., an sit; et infra, de appell., constitutus; et infra, de elect., bonae 1.  Appellaverat forte ab ordinario coram quo trahebat capellanum, et super personam matricis ecclesiae.  Raro invenies alibi, ut credo, quod aliquis non detulit suae propriae appellationi, unde iudex poterat procedere in causa, quia videtur appellationi renunciasse, quia pendente appellatione nihil est innovandum, ff. nihil inn. appel., appellatione; et infra, de appell., an sit.

 Prosecutus
Litteras impetrando super restitutione ecclesiae, qua fuerat spoliatus post appellationem a spoliatione factam, ut in causa procederetur, non obstante appellatione frustratoria.  Quod ex eo apparet quia dictus O. eam prosequi non curavit nomine Ecclesiae de Tarento, quia erat matrix ecclesia.

 Litteras
Forte significavit Papae, quod rector matricis ecclesiae iniuriabatur ei super illa capella, et sic obtinuit litteras in forma communi, nulla mentione habita de appellatione, quae etiam litterae non impedirent restitutionem, infra, de restit. spol., ex conquestione, cum suis similibus.

 Nulla mentio
Et ideo non valebant, infra, de appell., saepe, in fi.; arg. quod qui appellat, debet facere mentionem de sua appellatione, et adversarius eodem modo qui appellationem prosequitur, ut hic dicitur, et infra, de confirm. util. vel inutil., bonae, in glossa, mentio.

 Negligentia uti
Sic supra, de rescript., si autem; et infra, de rescript., plerumque.

 Cum biennium
Qui enim non prosequitur appellationem intra annum aut ex iusta causa intra biennium, fingitur non appellasse, et rata manet sententia; infra, de appell., cum sit Romana.  Et ideo iste O. audiri non debuit praetextu suae appellationis.  Sed videtur quod rector iste ratione consimili audiri non debuit ad prosecutionem appellationis, cum actor et reus circa appellationem eodem iure utantur; infra, de mut. petit., prudentiam.  Et hic dicitur contrarium, scilicet, quod ille contra quem appellatum est, auditur post biennium, et non ille qui appellavit.  Qualiter ergo hoc intelligitur?  Dicas quod iste rector auditus fuit non ratione appellationis, sed potius ratione spoliationis super qua litteras impetravit, non obstante appellatione, ut notatur supra, in verbo prosecutus.  Interdicta enim perpetua sunt quantum ad rei persecutionem, non quantum ad poenam, ff. de vi et de vi arm., praetor ait, in princ.  Et si de appellatione nihil dixerit, nihilominus audietur petens restitutionem ecclesiae, et multo fortius, quia post appellationem spoliavit adversarium qui debuit deferre suae appellationi.  Praeterea favore appellantis datur annus aut biennium ad prosequendam appellationem, et non favore appellati, unde appellans statim potest prosequi appellationem si terminus ei praefixus est, sed appellatus non statim; infra, de appell., oblatae.

 Post appellationem
Et ita quicquid post appellationem a se vel ab adversario suo factum fuerit, debet irritari, infra, de offi. deleg., super quaestionum, in fi.; infra, de appell., bonae, cum suis concordantiis; et in hoc illa corrigit istam.

 In expensis
Qui appellationem suam non prosequitur altero prosequente, condemnari debet in expensis, ut hic, et infra, de appell., Nicolao; et infra, de appell., reprehensibilis; vel qui prosequitur ipsam ante tempus statutum; infra, de appell., saepe.  Sed non videtur quod iste O. debuerit in expensis condemnari, cum appealltus appellationem non fuerit prosecutus intra biennium.  Cum hoc idem ius servandum sit appellanti et appellato, ut dicitur in notula, qui enim; et non oportebat ipsum prosequi appellationem, quia ipso iure rata manet sententia lata contra ipsum O., si qua lata fuerit.  Potest dici quod ideo condemnatur, quia praetextu appellationis iudex non processit, et ille O. post appellationem expoliavit capellanum, et sic intererat rectoris ut O. condemnaretur sibi in expensis etiam post biennium, propter dolum et malitiam ipsius O.

X 1.03.13 Scisitatus es

 Petitorio
Id est, nuncio legitime ordinato.  Vel dic petitorio, id est, procuratore.

 Impotentia
Aliquis dicitur aliquid posse quinque modis, unde versus: Posse quidem rebus dant ius natura potestas // Officium meritum sextum divina voluntas.  De potentia iuris habes 22. q. 2, faciat homo; 27. q. 2, Agathosa, in fi.  De potentia naturae habetur infra, de despon. impub., puberes; et infra, de despon. impub., a nobis.  De potestate officii habes infra, de cons. et affin., ex litteris, in fi.; et 21. dist., cleros § inter eos, vers. Petrum vero, ubi dicitur quod Petrus prae omnibus claves regni caelorum accepit; et 21. dist., inferior; et infra, de maior. et obed., cum inferior.  De potentia meriti legitur 3. q. 7, infamis § tria; et 3. q. 7, infames, in fi., ibi, civis vita, etc.  De potentia divinae voluntatis habetur de poen. dist. 2, principium § caritas.  Sed haec potentia ad duo tantum extenditur, scilicet, facti et iuris.

 Interesse nequiverint
Quod simul interesse debeant, habes infra, de offi. deleg., prudentiam.

 Servum
Quia talis iudex esse non potest, nisi communi opinione pro libero se gerat et habeatur, quo casu tenet eius sententia, etiam si post eam latam detegatur eum tempore sententiae fuisse servum, 3. q. 7, infamis § verumtamen; et ff. de off. praet., barbarius; et C. de testament., testes servi.

 Infamem
Si pendente iudicio efficiatur infamis vel suspectus, posset repelli; infra, de testibus cog., praeterea; et infra, de offi. deleg., insinuante; quia quod de novo emergunt, novo indigent auxilio; ff. de interrog. act., de aetate § ex causa.  Item si medio tempore excommunicetur, sed eo absoluto resumit iurisdictionem, infra, de offi. deleg., prudentiam § sexta.  Idem credo si restituatur pristinae famae per principem, quia resumit iurisidictionem; 2. q. 3, si quem § notandum, in fi.; et C. de curat. fur., cum aliis; secus si lata sententia detegatur iudicem fuisse infamem; 3. q. 7, infamis § tria, vers. verumtamen; et ff. de off. praet., barbarius; et C. de testament., testes servi; secus in excommunicatione, quia sententia publice excommunicati nulla est, infra, de re iudic., ad probandum; et infra, de except., exceptionem.

 Impedimento
Puta quia est excommunicatus vel illiteratus, nec habet consuetudinem causarum, quia penitus debet esse iudex, nec debet quaerere ab aliis quid eum loqui oporteat, in Auth. de iudicib., in princ., coll. 6; et infra, de cons. et affin., ex litteris, in fi.  Tamen si illiteratus sit et habeat consuetudinem causarum sive peritiam iudicandi, potest ei causa committi, C. de iud., certi iuris; arg. C. de episc. et cler., parabolani.  Et quaedam impedimenta ponuntur 3. q. 7, infamis; et 3. q. 7, infames.  Item si impedimentum sit perpetuum, non potest cognoscere quid potest esse multis modis, ut infirmitas, surditas, etc.

 Destinare
Per litteras vel per certum nuncium litteratorie destinatum; 64. dist., episcopi; et 64. dist., ordinationes; et 64. dist., episcopus; et infra, de offi. deleg., prudentiam, 1. resp.; ff. de reb. eorum qui sub tut., magis § illud; etiam quaeri potest et haec est canonica destinatio.  Sed numquid ille qui interesse non potest, valet aliis delegare vices suas?  De hoc dicitur infra, de offi. deleg., coram.

 Ad consummationem
Ut infra, de rescript., cum dilecta.

 Procedant
Quod quidem facere possunt, si in litteris commissionis sit clausula illa: quod si non omnes; alias non possunt procedere, arg. infra, de offi. deleg., causam matrimonii; et est expressum infra, de offi. deleg., uno delegatorum; et infra, de offi. deleg., prudentiam; et ff. de recepti., item si unus § penulti.; et ff. de recepti., sicuti.

 Excusari
Immo potius debet puniri, infra, de offi. deleg., prudentiam § adiicimus.  Et hoc casu alii possunt procedere, quamvis non videatur impleta conditio, quod si non omnes, etc., ut in praedicto capitulo infra, de offi. deleg., prudentiam § adiicimus.  Et hoc verum est postquam constiterit quod non vult interesse, et in hoc illa corrigit istam.

 Interesse
Hodie etiam si non addatur hoc, si tamen non vult, alii procedent, licet sit arguendus qui mandatum Apostolicum exequi contemnit.

X 1.03.14 Pastoralis

 Ambigitur
Sed quaero qualiter possit dubitari de revocatione litterarum, aut secundae faciunt mentionem de primis, et tunc valent secundae; aut non faciunt, et tunc valent primae, supra, de rescript., caeterum?  Resp.: neutra pars disiuncte perpetua est.  Prima tollitur per decretalem infra, de re iudic., inter monasterium; et infra, de dolo et contu., ex litteris; et infra, de confirm. util. vel inutil., bonae; et infra, de appell., saepe; et infra, de appell., oblatae.  Secunda tollitur per decretalem, infra, de rescript., plerumque.  In iudiciis nondum coeptis non habet locum ista distinctio.  Illae enim solae valent quae primo iudici praesentatur citatione facta per ipsas; infra, de for. compet., proposuisti; infra, de appell., ut debitus; et infra, de rescript., capitulum.  Item qualiter primi iudices possunt deferre secundis, vel secundi primis cum vel primi tantum vel secundum tantum sint iudices, et ita aut primi aut secundi nullam habent iurisdictionem, supra, de offi. deleg., ex litteris, in fi.; et supra, de rescript., caeterum.  Item qualiter possunt primi vel secundi citare partes, cum utrique dubitent et nesciant an sint iudices, immo ratione dubitationis neutri debent esse iudices sicut quando dubitatur de tutela duorum, neuter est tutor; ff. de testam. tut., duo sunt Titii.  Propter hoc glossaverunt hic quidam quod de facto potest dubitari, non de iure, ut si forte secundae litterae non exhibeantur, infra, de offi. deleg., ex litteris; vel quia dubitatur an sit annus elapsus ab impetratione litterarum priorum, infra, de rescript., plerumque.  Sed haec solutio non valet, quia ad quaestionem facti non daret Papa responsionem iuris, ff. de statu hom., idem erit.  Alii dicunt etiam quod potest esse dubitatio iuris, si data sit eadem in utrisque litteris.  Illa decretalis infra, de appell., ut debitus, hoc determinat, ut infra, de for. compet., proposuisti; et infra, de for. compet., licet ratione; et infra, de rescript., capitulum.  Sed certe secundum dictum illorum neutrae sint priores aliis, immo secundum hoc neutri cognoscunt de tota causa, nam ambae litterae dicuntur secundae vel primae, ff. de bon. poss. sec. tab., tabulas § si quis in duobus.  Tertii dicunt quod sic dubitari potest de revocatione, ut si secundae faciant mentionem priorum, sed non expressam, infra, de dolo et contu., ex litteris.  Et hoc est verum ut patet ex illa decretali, infra, de dolo et contu., ex litteris.  Dici potest hanc fuisse rationem huius decretalis cum diversae sint litterae impetratae, iudices citant partes, et cum pars adversa coram eis exhibet secundas litteras, ipsi volunt cognoscere de revocatione litterarum, secundum hoc quod contingit infra, de re iudic., inter monasterium, in parte decisa ab integra.  Item si secundi iudices citent partes, et cum exhibentur coram eis primae litterae, ipsi volunt cognoscere an primae sint revocatae, sed quia pro eodem negotio partes non sunt trahendae ad diversos iudices; infra, de rescript., ex tenore; et infra, de rescript., quia nonnulli.  Statuitur hic ut iudices conveniant ad hoc faciendum, vel una pars deferat alii, quia et primi de hoc cognoscere possunt, cum coram eis obiiciatur talis exceptio, etiam et secundi.  Et expone quando de revocatione ambigitur, id est, quando in dubium deducitur de revocatione litterarum.  Sed huic solutioni obstare videtur infra, de rescript., cum contingat.  Ibi enim non conveniunt ad cognoscendum, sed executor videt utraque litteras.  Unde potes adhuc melius dicere, quod bene potest iudex dubitare de revocatione litterarum, licet secundae expressam faciant mentionem priorum, scilicet, quando obiicitur secundas litteras impetratas esse per falsi suggestionem, vel veri suppressionem, ut supra, de rescript., caeterum; et melius infra, de offi. deleg., coram; et infra, de re iudic., inter monasterium, in integra.  Et hoc idem dixit Io. super illa decretali infra, de rescript., cum contingat, et certe iste est verior intellectus.  Sed haec dubitatio de revocatione litterarum non habet locum in litteris appellationis, et principalis causae quia iudices appellationis de hoc cognoscere debent, infra, de rescript., dilectus filius 2.  Io.  Sed haec dubitatio locum hodie non habet re integra, infra, de appell., ut debitus.

 Deferendum
De consensu partium infra, de offi. deleg., super quaestionum § intentionis; et infra, de offi. deleg., super quaestionum § nos autem.  Cum coram utrisque posset proponi exceptio, ut dictum est in prima notula, et etiam sine consensu partium possent si vellent, sed honestum est quod de consensu partium fiat.

 Plures
Hic non statur iudicio maioris partis; infra, de iure patron., quoniam.  Simile est in causa episcopi, 6. q. 4, si quis episcopus criminaliter in iudicio; infra, de re iudic., non potest; et in iudicibus delegatis a principe, ut videtur C. de appellat., in offerendis; ibi ita tamen si dissentirent, et C. qui bon. ced. poss., cum solito; et in re communi, ff. comm. divid., Sabinus; et infra, de reg. iur., extravag. in re communi; et in liberali causa, C. commun. de manum., sancimus § 1; et Inst. de rerum div. § religiosorum, quia ibi sit quod religio vel natura rei requirit, et dum quis plus iuris habet in re, ut C. de donation., sancimus § ne autem.  Sed contra 65. dist., sane; et 65. dist., non debet; et 65. dist., episcopus, ubi de hoc; ff. de re iud., duo ex tribus.  Solutio: verum est generaliter quod iudicio maioris partis standum est, sed quaedam specialia hic signata sunt, ubi haec regula non obtinet.  Sed in casu isto non statur iudicio maioris partis, quia forte in primis litteris sunt duo iudices, in secundis tres vel plures.  Unde cum illi tres aequalem habent iurisdictionem cum illis duobus, quia isti tres loco unius sunt, et illi suo similiter loco unus, scilicet, domini Papae, non praevalet sententia illorum trium, quia non censentur plures.  Licet secus sit in creditoribus, quoniam si par debitum sit hinc inde, statur tamen maiori numero creditorum, ut C. qui bon. ced. poss., cum solito.  Item alia ratione, quia si isti tres iudices iudicarent pro se, suspecti essent, quia viderentur ingerere operas suas, ff. de procur., quae omnia § 1.  Si autem iudicarent contra se, viderentur a se abdicare iurisdictionem, et velle a se removere, quod esse non debet, infra, de offi. deleg., pastoralis, in princ.; et ita debet iri ad arbitros.  Sed si in primis et secundis essent aequales iudices numero, satis posset dici quod stabitur iudicio maioris partis, quia maior videtur modo iurisdictio et potestas ab una parte quam ab alia.

 Sopiatur
Quid si arbitri adiudicent iurisdictionem eis qui non habent?  Nihilominus sententia illorum iudicum tenebit, quia cum arbitri sententiaverint contra ius scriptum, tenet eorum sententia, nisi fuerit appellatum, ut 2. q. 6, ei qui § diffinitiva.  Et haec est ratio, quia per utrasque litteras data fuit iurisdictio.

 Personae vel res
Qui rem petit, debet rem certam petere.  De hac materia dicemus infra, de libel. oblat., significantibus, ubi competentius ponitur.

 Speciales litterae
Impetratae ab aliquo illorum, qui per clausulam generalem poterant conveniri contra primum impetrantem super eadem causa.  Sed qualiter potest ille qui possidet contra impetrantem impetrare super eadem re, cum interdictum possessorium intentare non possit, cum ipse possideat; infra, de iudic., examinata.  Praeterea possidenti non datur rei vendicatio, Inst. de action. § omnium; et C. de alien. iud. mut. caus., cum in rem?  Dic quod primus impetrans impetravit, ut ageret petitorio.  Secundus impetravit ne inquietaretur super possessione illius rei quam possidet.  Nam et alias datur actio possidenti, ne inquietetur; ff. si serv. vend., si quis forte § 1; et ff. si serv. vend., sicut § sed si quaeratur.  De hoc not. infra, de iudic., examinata, in glossa, si ita.

 Per speciale
Hic patet quod si unum rescriptum est generale, et secundum speciale, licet non fiat mentio generalis in speciali, praevalet speciale, ut supra, de rescript., sicut Romana; et infra, de offi. legat., studuisti; et ff. de regul. iur., in toto.  Contra supra, de rescript., cum ordinem, ubi secundum speciale non derogat generali, quia non facit mentionem illius.  Ratio ibi redditur, quia primum est privilegium, secundum rescriptum fuit ius commune.  Sed ius commune non tollit privilegium, nisi mentionem faciat de illo privilegio.

 Enervatur
Facta citatione per litteras speciales antequam per generales.

 Superflua
Hoc casu cum generale mandatum revocatum est quantum ad hanc causam specialiter commissam.  Alias bona quaestio est, et eam statim solvit ibi, donec iurisdictio, etc.

 Iurisdictionem
Habet ergo iurisdictionem, licet non habeat exercitium.  Et ita videtur quod non possit eam alii demandare.  Est enim absurdum alii demandare iurisdictionem antequam eam ipse nanciscatur, ff. de off. procon., observare § ulti.  Et sic videtur simile quod non possit citare partes ante expressionem rerum, 5. q. 2, si primates.  Ideo enim citantur partes, et dantur induciae, ut quis deliberet, 3. q. 3, offeratur.  Sed in hoc casu non potest deliberare.  Arg. contra infra, de appell., significantibus; et Inst. de action. § curare; et infra, de restit. spol., cum ad sedem.  Ubi petitur hospitale cum omnibus pertinentiis suis, et potest committere, licet non habeat exercitium, committere enim quod habet.  Sed qualiter priores iudices privantur iurisdictione, cum Papa non intendat eos privare?  Item numquid eodem modo per mortem delegantis esset revocata iurisdictio quantum ad non expressas personas?  Arg. quod non, C. de duo re., cum quidam.  Est tamen animadvertendum an revocetur per mortem, an viva voce, ff. de procur., si defunctus; et ff. de procur., ante litem.  Sed verum est quod revocatur per mortem quantum ad ea quae expressa non sunt, infra, de offi. deleg., gratum; et infra, de offi. deleg., licet; et infra, de rescript., significavit.  Ber.

X 1.03.15 Sedes Apostolica consuevit

 Liberalem
Utpote quae non claudit gremium redeunti, C. de summ. trinit. et fide cath., inter claras, ad fi.; et C. de episc. et cler., si quis in hoc; et 23. q. 4, duo ista.  Sed in quo est liberalis, sive gratiam facit, quia ad hoc tenetur, infra, de for. compet., licet ex suscepto, in parte decisa.  Immo quasi praeceptum evangelii est, sed ubi necessitas, ibi nulla liberalitas, ff. de adimen. leg., rem legatam.  Totum dici potest gratia quicquid ipse facit, quia universae viae domini misericordia et veritas, quia ubi iustitia servatur, ibi misericordia adhibetur, 45. dist., disciplina.

 Et viliores
Et non ineleganter.  Nam versus: ab Iove principium Musae // Iovis omnia plena.  Virgil. in Buco.  Et ratio a capite edenda est, ff. de edend., argentarius § edi autem ratio.  Quoniam principium potissima pars est cuiuscumque rei; ff. de orig. iuris, facturus; et is qui maioris dignitatis est, debet praeponi, 16. dist., placuit § propter eorum, et in glossa ibidem.  Et ubi legalis paternitas contrahitur, primo interrogatur pater quam filius, ff. de adopt., generalis.

 Maiores et digniores
Sed quas personas dicemus maiores et digniores?  Nam invenio quod quilibet clericus dicitur habere dignitatem, 4. dist., denique; et 1. q. 1, reperiuntur, in fi.  Quandoque enim mancipia dicuntur habere dignitatem, ff. de usufru., sed et si quid § sufficienter.  Quandoque potestates saeculares dicuntur habere dignitatem, 23. q. 5, administratores.  Quandoque enim decurionatus dicitur dignitas, ff. ad leg. Corn. de sic., qui caedem.  Item numquid illam maioritatem considerabimus, de qua dicitur 40. dist., multi, in fi.; vel de qua dicitur 24. q. 1, qui contra ecclesiae pacem; vel de qua dicitur, 2. dist., lex est; vel de qua dicitur 2. q. 7, quaerendum; et 2. q. 7, criminationes; vel illam de qua dicitur ff. de gradib., maiorem?  Resp.: maiores et digniores vocat hic notabiles personas, quae sub clausula generali comprehendi non possunt, ff. de iniuri., item apud Labeonem § hoc edictum.  Et tales debent esse quae citius moverent animum principis vel ad dandum, vel ad denegandum rescriptum.  Ratione enim maioritatis praesumitur contra aliquem, 30. q. 2, Lotharius; ff. quod metus cau., non est.  Item quia circa iudicia defertur dignitati et personae; infra, de offi. deleg., sane quia; et infra, de offi. deleg., pastoralis; infra, de rescript., extravag. cum in multis; et 2. q. 8, quisquis; et 24. q. 1, qui contra ecclesiae pacem; et 45. dist., cum beatus.  Videtur ergo quod per generalem clausulam non possit conveniri sacerdos vel clericus, cum ipse sit maior quolibet laico, 6. q. 1, beatus; et 96. dist., duo sunt; et infra, de maior. et obed., solitae, vers. fecit Deus, etc.  Dummodo maior clericus speciali vocabulo non sit designatus vel nominatus, et hoc etiam intuebitur iudex, qui debeant dici maiores vel minores, et quae negotia debeant dici maiora vel minora, non enim certa vel certior dari posset doctrina, arg. 23. q. 4, duo ista.  Alias enim hoc nomen, aliis, bene includeret maiores personas, nam nomine populi continentur etiam senatores.  Plebis autem appellatione sine patriciis et senatoribus, caeteri cives significantur, ut Inst. de iure natural. § plebiscitum.  Nec semper hoc nomen, aliis, facit positionem, 56. dist., Cenomanensem.  Arg. ff. de constit. pecun., hoc edicto § debitum et illud.  Suspeni sunt cum eo duo alii latrones nequam.  Io.  Et est ratio, quia aliter proceditur contra maiores, et aliter contra minores; 45. dist., cum beatus; et 24. q. 1, qui contra ecclesiae pacem.  Similiter de hoc notatur; infra, de iureiur., cum quidam, in glossa quae incipit, sic patet.

 Non intelligantur
Eo ipso quod digniores inveniuntur, intelliguntur in fraudem versari, ff. de iure fisc., ita fidei.  Nam secundum distinctionem rerum, nomina sunt distinguenda, 21. dist., cleros; et C. de codicil., si idem.

 Sed nec liceat
Providet hic Papa ne diversae personae ligatorum vexationibus afficiantur, arg. C. mand. vel cont., per diversas, in princ.; et infra, de rescript., nonnulli.  Intendit enim minuere lites, infra, de dolo et contu., finem; et infra, de dolo et contu., venerabilis.

 Multitudinem
Arg. occasionem iuris ad iniquum compendium non trahi, C. de usuca. pro empt., eum.  Arg. 10. q. 3, illud magnitudinem; et infra, de rescript., nonnulli.  Sed videtur quod cum generalitate non debet aliqua commissio impetrari, arg. supra, de rescript., ad haec.  Sed ideo non valent litterae illae, quia certi iudices non erant ibi dati, sed quos ipse post duceret eligendos.  Sed Tanc. aliter intelligit illud supra, de rescript., ad haec.  Sed concordat huic dicto Laur., ut ibi dixi, et omnia negotia illis committebantur, quod erat iniquum.  Sed generalitas causarum alias bene potest committi; ff. de iud., cum praetor.

 Effraenatam
ff. de testi., testium, in princ.; et infra, de testib., cum causam quae.  Et effraenatam dicimus ultra quadraginta, ut ibi, et infra, de cleri. excom., latores.  Hodie vero ista generalitas sive multitudo restricta est usque ad quatuor in quadam decretali Inno. iiii infra, de rescript., extravag. cum in multis.

 Dolus
Sic infra, de dolo et contu., ex litteris; 30. q. 1, dictum est; infra, de rescript., ex tenore.  Et qui fraudem allegat sive dolum, probare debet, ff. de probation., quotiens operae § qui dolo.  Sed qualiter constabit quod noluit cum personis expressis in iudicio experiri, sed vult descendere ad minores vel aequales?  Hoc ipso quod descendit primo ad aequales vel minores, praesumitur fraus et dolus, et ipse potest excipere qui convenitur, nisi statim vel quam cito possit conveniat personam expressam, vel nisi forsitan copiam illius habere non possit, et hoc debet primo protestari.  Aliter credo illum repellendum.  Alii dicunt contrarium.

X 1.03.16 Ex tenore litterarum

 Negotio
Nota quod cum plures litterae impetrantur super eodem negotio, aut impetrantur ab eodem, aut a diversis.  Si ab eodem, aut ad iudices eosdem, aut ad diversos.  Si vero aliquis impetrat duo paria litterarum super eodem negotio ad diversos iudices in fraudem causa fatigandi adversarium suum, et non ad cautelam, neutrae valent, ut hic, et infra, de rescript., quia nonnulli.  Sed si ad cautelam, puta quia timebat aliquos mori, valent.  Sed postquam coepit agere per alteras, reliquae non valent, et si attentaret, perderet utrasque, ut dictum est.  Si vero ad eosdem iudices, et discordant in data, valent primae, nisi in secundis fiat mentio de primis, quia nihil interest quae valent.  Si vero eadem est forma et data, et ad eosdem iudices, eaedem sunt litterae, quia non nocet habere plures litteras ad cautelam, sicut potest quis habere plura testamenta eiusdem tenoris, ff. qui testam. fac. pot., unum testamentum; et ff. de his quae in testam. del., pluribus; et ff. de bon. poss. sec. tab., tabulas § si quis in duobus.  Nec est inconveniens plures iudices habere super eodem negotio, quia illud habes infra, de offi. legat., cum non ignoretis.  Si vero sunt diversae et adversae, neutrae valent; C. de fid. instrum., scripturae; et infra, de fide instrum., imputari.  Si autem litterae impetrantur a diversis personis, scilicet, ab actore et reo, aut ad eosdem aut ad diversos.  Si ad eosdem, et concordant in data et forma, eaedem sunt litterae, ut dictum est.  Si data est eadem, et forma contraria, supersedeatur utrisque donec consulatur superior, infra, de offi. deleg., sane si, et hoc si utraque pars litteras suas ostendat.  Si actor tacet per annum, valent litterae rei, infra, de rescript., plerumque.  Si vero impetrarentur ad diversos, primae valent, nisi in secundis fiat mentio de primis, ut supra, de rescript., caeterum.  Si vero non apparet quae sint primae vel secundae, mutuo se impediunt.  Sed istae quando impetrantur ad diversos, non procedunt hodie, quia illae solae valent quae primo iudicibus praesentantur; infra, de appell., ut debitus, et hoc locum habet in his per quas nondum est processum.  In aliis autem per quas processum est vel praesentatio facta est, semper valent primae nisi secundae expressam fecerint mentionem de primis, de processu, et de lite contestata, infra, de re iudic., inter monasterium; et infra, de offi. deleg., coram.  Quandoque tamen valent secundae et non primae, et primae sunt in pendenti quousque cassetur vel firmetur sententia, licet in secundis non fiat mentio de primis, infra, de confirm. util. vel inutil., bonae.  Et generaliter, sicut credo, ubicumque possunt primae elidi per exceptionem, valent secundae, licet non faciant mentionem de primis, et non primae, quia sunt veritate tacita impetratae, supra, de rescript., ex parte Conventrensis.

 Careat
Immo videtur quod etiam causam perdere debet, sicut qui petit servum in uno iudicio.  Si petat eundem in alio, perdit causam, C. de assert. toll., lites § ulti.; quia ubi iudicium coepit, ibi debet accipere finem; ff. de iud., ubi; et primis iudicibus fieret iniuria; ff. de recepti., litigatores.  Tamen causam non perdit, sed sufficit quod pendat litteras, et in expensis condemnetur, infra, de rescript., quia nonnulli.  Sed illud de servo favore libertatis dictum est.  Ber.

X 1.03.17 Cum adeo scripta

 Moderemur
Et vere cum multa moderatione debent fieri et concedi; 35. q. 9, apostolicae; ut non possint reprehendi.  Quandoque tamen ipsum fallit oblivio, 23. dist., praeterea; et 30. q. 4, quod autem, ubi oblitus fuit Urbanus.  Cum omnium habere memoriam et in nullo peccare potius est divinitatis quam humanitatis, C. de vet. iure enucl., tanta § si quid autem.  Et nihil est in humana conditione quod perpetuo stare possit; C. de vet. iure enucl., tanta § sed quid divinae.  Et testamentum in nulla parte sui similiter debet esse vitiosum, C. de edict. div. Had. toll., edicto; sic et privilegium, infra, de fide instrum., inter dilectos; et infra, de privileg., cum olim essemus, in fi.

 Sufficientem
Debet enim talis esse quae sufficiat sibi et suis, 50. dist., studeat, in fi.  Et quod advenientes possit recipere, et iura episcopalia persolvere, infra, de praeben., de monachis; et infra, de supp. neg. prael., sicut.  In tali sufficientia debet haberi ratio nobilitatis, 41. dist., non cogantur; et scientiae, infra, de praeben., de multa; et dignitatis, ff. de var. et extraord. cog., praeses § in honorariis; et ff. de usufru., sed et si quid § 1.

 De praebenda
Sed quid si esset modica et insufficiens, tenetur ne de illa facere mentionem?  Non videtur arg. a contrario sensu, infra, de praeben., cum teneamur.  Expeditum est quod qualecumque sit beneficium, debet inde facere mentionem.  Si enim dicat se nullum ecclesiasticum beneficium assecutum, et impetrat rescriptum, non valet, infra, de rescript., si proponente, et ibi dicetur de hoc.  Et qui habet plura beneficia, hanc exceptionem opponere non potest, infra, de except., cum ecclesiasticae.  Et licet Papa praecise scribat, exceptiones tamen et iustas excusationes patienter admittat, supra, de rescript., si quando; et infra, de offi. deleg., ex parte tua; et infra, de praeben., cum teneamur.  Nam quandoque scribit rebus aliter se habentibus, arg. 2. q. 6, biduum, vers. fi., vers. rursus illud.

 Nec clericus
Si dicit se clericum, cum non sit, non valent litterae, infra, de transact., ex litteris.  Et qui non est clericus, non reputatur idoneus, ut hic.  Nec potest in clericorum numero computari, infra, de instit., in ecclesia.

 Si dignus existeret
Conditio ista sine omni expressione subintelligitur, infra, de elect., causam quae; sicut illa, si preces veritate nitantur, supra, de rescript., ex parte Conventrensis.  Sic patet quod qui habet sufficiens beneficium ad alium beneficium reputatur indignu, infra, de praeben., super inordinata; et infra, de cleri. non residen., conquerente.  Cum ipse beneficio secundo servire non possit, ut ibi.

X 1.03.18 Causam quae inter

 Citata legitime
Id est, tertio, infra, de cleri. non residen., ex tuae.

 Recipere
Per quod videbatur quod possent recipere testes lite non contestata, quod esse non debet, ut infra, ut lite non cont., quoniam, et per totum titulum, nisi in casibus contentis in infra, ut lite non cont., quoniam, et in casu quem habes infra, de offi. iud., iudicis.

 Et quantum
Haec clausula semper debet poni in termino peremptorio, et post ipsum terminum peremptorium, infra, de in integ. restit., tum ex litteris; et infra, de dolo et contu., cum dilecti.  Quia tunc post peremptorium edictum iudex comminari debet se processurum; ff. de iud., in peremptorio.

 Fuerat inserenda
Sed errore scribentis fuit postposita.  Sed error talis non nocet, C. de testament., errore; et C. de testament., ambiguitates.  Unde dicit inserenda, id est, ac si inserta esset intelligenda.  Videbatur enim quod non respiceret praecedentia, infra, de appell., inquisitioni.  Sed non est verum, quia non est versimile dominum Papam totam iuris observationem tot laboribus ac multis vigiliis excogitatam unico verbo tollere velle, C. de inoffic. testam., si quando; et infra, de elect., ecclesia vestra 2; et arg. infra, de restit. spol., audita.  Et qui tutorem praecipit confirmari, secundum ius intelligitur praecipere, ff. de confir. tut., tutores.

 Praecedat
Et ita quandoque clausula sequens determinat praecedentia, et quandoque praecedens sequentia, prout iuris ordo requirit; 32. q. 7, Apostolus; et infra, de appell., secundo; ff. de condi. et demon., avia.  Quandoque sequens clausula respicit terminum proxime positum, infra, de dona., cum dilecti, in fi.; et optime facit ad hanc materiam ff. de leg. 1, si servus plurium, in fi. § ulti.; et vere praecedere debet, quia per totum processum negotii de iure debet procedi, C. de appellat., eos § 1.; et praecedentia quandoque repetita intelliguntur, ff. de condi. et demon., avia.  Item hic est arg. quod verba rescriptorum secundum ius commune intelligenda sunt, infra, de offi. deleg., super quaestionum § si vero duo; et infra, de rescript., super litteris; et C. de inoffic. testam., si quando.  Nec ordo scripturae spectatur, sed potius id quod de iure sumitur, ff. de solut., nec ordo.  Secus in privilegiis, infra, de decim., ad audientiam, in fi.; et infra, de privileg., in his.

 Incidentibus
Ipso iure tam in principalibus quam in accessoriis, vel incidentibus vel emergentibus remota est appellatio, infra, de appell., ut debitus.

 Canonice
Id est, secundum iura canonica, de quibus supra dictum est, supra, de consti., canonum.
 
X 1.03.19 Constitutus apud sedem

 Reciperent
Hic duo mandantur.  Primum ut recipiant illum in canonicum, secundum ut assignent ei praebendam si vacat, vel quam cito vacaverit.  Numquid ergo si non possunt assignare ei praebendam, tenentur eum recipere in canonicum saltem?  Arg. quod sic, infra, de praeben., dilectus filius 1; et infra, de praeben., dilectus filius 2; et infra, de dolo et contu., cum dilecti.  Arg. contra infra, de offi. deleg., cum super; ff. quod fals. tut., huius ediciti § 1; et ff. quod fals. tut., si id; arg. quasi a contrario, 2. q. 6, ei qui § diffinitiva, vers. quandoque unam; et ff. quemad. serv. amit., si communem; et ff. de minor., etiam § 1; et ff. de minor., tutor § 1; arg. pro et contra invenies 9. dist., si ad scripturas.  Finis autem decretalis videtur dicere quod non, et secundum hoc est unum mandatum, et non duo.  Et hoc ideo dicit, quia iuratum erat de certo numero canonicorum, unde ratione iuramenti non poterant augere numerum.  Duo in veritate mandavit Papa, scilicet, ut eum reciperent in canonicum, et eo recepto provideretur ei.  Et eum recipere erat contra numerum sacramento firmatum, quare litterae non valebant.  Et certus numerus canonicorum debet statui in ecclesia secundum facultates ecclesiae, in Auth. ut determ. sit num. cleric., coll. 1; infra, de vit. et honest. cler., quoniam.  Et idem est si certus numerus statutus sit in ecclesia, licet non sit iuratus, aut per sedem Apostolicam confirmatus, quia non valent litterae, nisi dicatur, non obstante certo numero canonicorum.  Hic tamen videtur arg. contra in fine, ubi dicit: si constiterit numerum, etc.  Sed potest dici quod hic de numero est facta mentio, et non de iuramento nec de confirmatione Papae.

 Vacaturam
Quod solus Papa potest, ut infra, de praeben., per totum.

 Admittere
Id est, perficere.

 Praecipiendo
Per executorias.

 Et cum de hoc
Scilicet, iuramento vel confirmatione, ut infra colligitur, ubi dicit numerum canonicorum, qui nunc est in eadem ecclesia, etc., ut notatur in fine illius notabilis, hic duo.

 Mentionem
Haec allegatio non valet si venissent contra numerum illum aliquando propria auctoritate, infra, de praeben., pro illorum; supra, de consti., cum accessissent.

 Et dictas litteras
Scilicet, executorias.

 Iuramento
Sed in omni tali iuramento semper intelligitur auctoritas maioris excepta, ut hic innuitur a contrario sensu, et ff. ad municip., imperatores, in princ.; infra, de iureiur., venientes § quia vero, in fi.  Ergo non facerent contra iuramentum, si ad mandatum domini Papae illum reciperent.  Item si talis conditio inest iuramento, numquam est necessaria dispensatio in tali iuramento, quia si displicet Papae, non est ligatus tali iuramento.  Io. dicebat hanc conditionem in iuramento non esse, sed ideo dicitur auctoritas superioris excepta, quia non praeiudicatur ei quin possit hoc facere.  Verius videtur quod conditio talis subintelligitur in huiusmodi iuramentis, et hoc ideo, quia super re alterius vel quasi iuramentum tale praestatur, et de re alterius praecise iurari non potest, immo esset anceps periurium, ff. de in litem iuran., videamus, in princ., et ff. de act. rerum amot., Marcellus.  Et ideo auctoritas domini Papae in talibus intelligitur excepta tacite, licet non excipiatur expresse; simile 22. q. 2, beatus; et infra, de iureiur., quemadmodum, circa princ.  Quare si Papa mandat aliquem recipi in canonicum, non obstante tali iuramento, tunc licite eum recipiunt, quia sic apparet quod Papa iuramentum factum quasi de re sua non vult ratum habere, cum administratio sola commissa est capitulo, et non dominium collatum, et hoc iuramentum servare tenentur canonici quantum in se est, nisi Papa contrarium mandet.  Et ideo non valuerunt litterae taliter impetratae in quibus de iuramento mentio non fiebat.  Sed quid si iurassent ante praesentationem, et post datam?  Tunc non obstaret iuramentum, quia data respicitur, ut dicitur hic, et supra, de rescript., eam te.  Praeterea aliud videtur hic, quod canonia sola sive praebenda augeret numerum canonicorum, quia si non augeret numerum, iuramentum non obstaret, quin possent ipsum recipere, et simile supra, de consti., cum M.  Item arg. quod canonia potest esse sine proventibus, arg. infra, de praeben., relatum.  Sed contra 1. q. 3, si quis obiecerit.  Sed ibi appellantur res corporales iura, ex quibus res ipse corporales percipiuntur.  Et sicut debet fieri mentio de iuramento, ut hic dicit, sic etiam de pactis, si qua in aliquo contractu interveniant, debet fieri mentio, alias non valet privilegium, infra, de decim., ex multiplici.

 Impetrasset
Hic consideratur tempus datae.  Item non dicit ante monitorias.  Et sic est arg. quod per monitorias ius non acquiritur, alias dixisset, ante monitorias.  De hac materia satis habetur infra, de renunciat., veniens.

 Irritum
Et ita ea quae fiunt per litteras surreptitias, non valent, de hoc dicemus infra, de rescript., ad audientiam 2.

 Praebendam
Et in canonicum recipi, ista sunt connexa, 1. q. 3, si quis obiecerit.

X 1.03.20 Super litteris

 Diversos
Nam quot sunt capita, tot sententiae, de conse. dist. 4, sicut in sacramentis; ff. ad Trebel., quia poterat.  Et homines faciles sunt ad dissentiendum, ff. de recepti., item si unus § principaliter.  Et diversitatem corporum saepe diversitas sequitur animorum, infra, de concess. praeben., quia diversitatem.

 Carere omni commodo
Litterarum, 25. q. 2, dicenti § et si legibus.

 Iuxta rigorem
25. q. 1, dicenti § praescriptione.

 Simplicitatem
Simplicitati subvenitur, de conse. dist. 2, scriptura dicit; et infra, de rerum perm., cum universorum.  Nec obest quod per simplicitatem omissum est, ut ff. de ven. inspic., temporibus § quod autem praetor.  Item imperitiae parcitur, ff. de probation., cum de indebito § si autem is; ff. qui satisda. cog., de die. § si servus, vers. minori; C. qui admit. ad bon. poss., quicumque; et ff. si quis in ius voc. non ierit, ex quacumque § si quis in ius.  Arg. contra C. de in ius voc., venia; C. de fals. mon., quoniam.  Dic ut in prima rubrica, quia rusticitati parcendum est.  Contrarium casualia sunt.

 Discretionem
Per hanc decretalem cassatae sunt omnes solutiones quae recitabantur, 25. q. 2, dicenti § praescriptione; C. si contra ius vel utilit., rescriptum; et si contra ius vel utilit., et si legibus.

 Priori modo
Scilicet, per fraudem vel malitiam, et qui hanc fraudem allegat, eam probare tenetur, ff. de probation., quotiens operae § qui dolo.  Quia quilibet praesumitur bonus donec probetur malus, infra, de scrutin., ex parte; et infra, de praesump., dudum.

 Facta fuerit fides
Simile 25. q. 2, dicenti § et si legibus; et 25. q. 2, dicenti § si non cognitio.  Quia cum dubium sit, poterit de hoc cognoscere iudex quia ratione dubitationis sit quod alias non fieret, ff. de liber. caus., ordinata § ulti.; et C. de liber. caus., lite ordinata.  Et ita qui fraudem allegat, eam probare debet, ut dictum est.

 Nullatenus
Opposita exceptione legitima, suspensa est iurisdictio iudicis circa principalem causam.  Et si dubia est, de hoc prius cognoscat, postea cognoscat iudex de fraude sine malitia de qua excipitur.  Nec distinguitur in hoc casu quae falsitas sit expressa, vel veritas occultata, sed sufficit quod per malitiam hoc fecerit, et sic intelligitur lex ista, 25. q. 2, dicenti § et si legibus.  Sed qualiter probatur malitia?  Certe ex perspicuis indiciis, puta ex qualitate personae, et ex forma rescripti.  Ber.

 Posterior modo
Scilicet, per simplicitatem vel ignorantiam.

 Expressa sit falsitatis
Puta si dixerit se de possessione vi eiectum, cum non esset, nihilominus datur ei aliae litterae ex quo petit causam committi.  Vel tacet se decanum, et impetrat litteras super usuris vel super alia re propria, supra, de rescript., ad aures.

 Veritas occultata
Puta si occultavit quod ad arbitros itum erat, nec causa per eos potuit terminari, infra, de testib., praesentata; arg. C. si contra ius vel utilit., non idcirco.

 In forma communi
Secundum istum modum intelliguntur iura illa, 25. q. 2, dicenti § praescriptione; et 25. q. 2, dicenti § et si legibus.

 Procedat
Secus si per malitiam falsitatem expresserit, vel veritatem occultaverit, et ita aliquando receditur a forma in rescripto data, et redditur ad ius commune, ut supra, de rescript., causam quae.

 Litteras dedissemus
Ex hoc patet quod simplicitas vel ignorantia non prodest circa huiusmodi litteras impetrandas, immo ad hoc ut rescriptum teneat, nihil debet supprimi ex his quae movere possunt animum principis ad dandum rescriptum vel ad denegandum.  Et primo quidem series facti est exprimenda, infra, de cohab. cler. et mul., super eo.  Item processus causa, infra, de re iudic., inter monasterium.  Item non valent litterae si quis tacet sententiam latam, arg. infra, de fide instrum., inter dilectos; C. sent. rescind. non pos., impetrata.  Item si tacuit nomen dignitatis suae, supra, de rescript., ad aures.  Item si tacuit aliud beneficium sufficiens, supra, de rescript., cum adeo; sive etiam minus sufficiens, infra, de rescript., si proponente; et infra, de praeben., cum teneamur.  Item si tacuit vicariam perpetuam, infra, de rescript., postulasti.  Item si tacuit pactum praecedens sive compositionem, infra, de decim., ex multiplici.  Item si tacuit statutum numerum canonicorum iuramentum firmatum, supra, de rescript., constitutus; et infra, de praeben., pro illorum.  Item si tacuit statutum quod dignitas non esset ulterius in ecclesia, supra, de consti., cum accessissent.  Item si tacuit privilegium, supra, de rescript., cum ordinem.  Item si tacuit dispensationem, infra, de fil. presbyt., ex tua.  Item si tacuit se regularem petendo confirmationem, infra, de confirm. util. vel inutil., porrecta, in fi.  Item si dixit se clericum non esse, cum esset, infra, de transact., ex litteris.  Item si tacuit quod praebenda non vacaret de facto, infra, de concess. praeben., cum nostris; et infra, de concess. praeben., litteras.  Item si tacuit exceptionem, infra, de procurat., in nostra.  Item si tacuit appellationem a se facta, supra, de rescript., ex parte Conventrensis; vel facta ab adversario, infra, de confirm. util. vel inutil., bonae.  Item si tacuit quod alius de mandato Papae fuerit receptus, infra, de rescript., mandatum; et infra, de rescript., litteris; infra, de rescript., abbatem.  Item si dixit se habuisse monitorias, quod fuit falsum, et executorias impetravit, non valent, infra, de rescript., ex insinuatione.  Et generaliter ubicumque talem veritatem tacuit, vel talem falsitatem expressit, qua tacita vel expressa Papa litteras non dedisset, rescriptum inutile fit.

 Nisi forsitan
Istud forsitan non est dubitativum, immo affirmative ponitur, quia de hoc ipso cognoscere debet, an scilicet preces veritate nitantur, ff. de iud., si quis ex aliena; et infra, de appell., cum parati.  Simile forsitan habes 33. q. 2, admonere, vers. si forte ignoscat; infra, de procurat., tuae.  Vel ideo dicit forsitan, quia si notoria esset exceptio, statim posset cessare, et in hoc casu ubi notorium est quod aliquis non est iudex meus nec re nec gestu, ut si citet me, qui est ultra mare, non teneor ire, arg. infra, de accusat., evidentia; et arg. infra, de iureiur., ad nostram 2; C. de iuris., in criminali; et 2. q. 3, si episcopus, ubi de ista materia notatur per Io.

 De precum qualitate
Id est, de veritate vel falsitate precum opposita contra impetrantem.

 In utroque casu
Primus est, cum tacita veritate, vel falsitate expressa per simplicitatem Papa litteras concedit in forma communi, ac si esset veritas dicta, vel falsitas tacita.  Secundus casus est, cum Papa nullas litteras dedisset tacita falsitate, et expressa veritate per simplicitatem.

X 1.03.21 Edoceri

 Debeant
Discrete agit qui abbatem convenit.  Nam si conventus conveniretur, statim praelatum nominaret in iudicio, et sic inducias obtineret, infra, ut lite non cont., quoniam § quod si super; et C. ubi in rem act., si quis; quia sine licentia abbatis nec agere nec respondere potest conventus, quin retractetur sententia, infra, de iudic., causam quae vertitur; 16. q. 1, monachi; et 16. q. 3, si sacerdotes.  Sicut nec filius quamdiu est in potestate patris, C. de annal. except., super annali, in fi.; 16. q. 3, si sacerdotes; et ideo abbas primo conveniendus est.  Dico tamen quod nullum collegium convenit vel convenitur sine auctoritate praelati, et econverso praelatus sine auctoritate capituli nec convenit nec convenitur, sed per syndicum actorem vel procuratorem ab ipso praelato de consensu capituli constitutum, et hoc cum negotium principaliter tangit praelatum, infra, de procurat., alia.  Et si negotium principaliter tangit capitulum, ab ipso capitulo constituatur de auctoritate praelati, infra, de iudic., causam quae vertitur; C. de episc. et cler., omnes § hoc nihilominus; et hic; et 12. dist., non decet, in princ.  Et haec locum habent quando negotia capituli et praelati sunt discreta, ut dicit in fine.  Si vero sunt communia, praelatus de consensu capituli constituit syndicum.  Unde vacante sede nihil est innovandum, infra, ne sede vac. nih. inn., novit; infra, ne sede vac. nih. inn., illa; et infra, ne sede vac. nih. inn., constitutis; nec tunc currit praescriptio contra ecclesiam, infra, de praescrip., placuit; et infra, de praescrip., de quarta.  Et si forte capitulum agit, non sufficit subsequens consensus praelati, sicut nec sufficit auctoritas tutoris, ff. de auct. tut., obligari § ulti.; et Inst. de auct. tut. § tutor.  Sed hoc non credo.  Sufficit enim si postea accedat consensus praelati, vel econverso, infra, de dona., pastoralis, in fi.; et infra, de his quae fi. a prael., cum nos.  Et dicit lex quae confirmat praedicta, quod qui non potest alienare, non potest rem in iudicium deducere, ff. de iure delib., ait praetor.  Sed quid si lis oriatur inter collegium et praelatum?  Adeatur superior, et ille dabit collegio curatorem ad litem ipsam, cuius officium cessabit lite finita, Inst. de auct. tut., in fi.; et ff. de tutel., qui habet § si pupillus, in fi.

 Teneantur
Et quidem tenentur, licet non fiat mentio in rescripto nomino enim praelati ecclesia intelligitur, et praelati monasterium, ff. de ann. legat., annua § 1; et ff. de condi. et demon., filiofamilias.  Et ecclesia est in episcopo et econverso, 7. q. 1, scire debes; et ff. de reb. eorum qui sub tut., civibus.  Non tamen nomine praelati semper intelligitur ecclesia, infra, de testamen., requisisti; et 12. q. 2, illud; et 12. q. 3, pontifices.

 Omnino discreta
Bene dicit, discreta, quia si sunt discreta omnino, non tenetur respondere nisi de parte sua, quia rescripta non extendentur ad res vel ad personas in eis non comprehensas, quoniam stricte intelligenda sunt, arg. supra, de rescript., sedes; et infra, de offi. deleg., cum olim abbas § quia vero; et melius infra, de offi. deleg., P et G.  Et licet sint omnino discreta, tamen nec praelatus sine consensu capituli, nec capitulum sine consensu praelati hoc facere possunt, ut dictum est in prima notula.
  
X 1.03.22 Cum dilecta

 Impetratas
Quae falsae erant, ut infra, de excess. praelat., inter dilectos § praeterea.

 Nostram
Et cancellarii, vel alterius quod debebat requiri, infra, de crim. falsi, licet.

 Mentio non fiebat
Et ideo secundae litterae non valuerunt, supra, de rescript., caeterum; nec quod per eas factum est, ut infra.

 Personaliter
Nota casum novum, cum mandatur alicui ut personaliter negotium exequatur, potest alii committere vices suas, si partes consentiant, nisi in duobus casibus: in causa inquisitionis; item cum Papa provideri mandat ecclesiae alicui de praelatis, et aliis ministris, infra, de offi. deleg., quoniam Apostolica § is autem.  Et est simile quod dicit lex, si promisisti mihi per te facturum navem vel aliquid consimile.  Per alium me non consentiente facere non potes propter industriam tuam quam elegi, ff. de solut., inter artifices.

 Transponentes
Nota in rescriptis ordinem scripturae servandum, ut hic, et 43. dist., sit rector, in fi.; et 3. q. 6, in gravibus; et 2. q. 1, in primis; ff. de usufru., quotiens.  Et ordo verborum ostendit ordinem processum, de conse. dist. 2, in Christo pater, vers. vos autem, in glossa, cur gradum; et ff. ad Trebel., heredes, in fi.  Arg. contra supra, de rescript., causam quae; et arg. supra, de rescript., inter caeteras; arg. C. de appellat., prius.  Solutio: ubi aliquid principaliter mandatur, illud tamquam principale et primo tractandum est, caetera vero secundario tamquam accessoria subsequenter sunt expedienda, sicut hic.  Ubi vero plura principaliter committuntur, non refert quod illorum primo tractetur, nisi forsan unum de natura sui procedat, ut in decretali supra, de rescript., causam quae; et arg. infra, de caus. poss. et propr., pastoralis; et C. de rei vend., ordinarii.  Et ideo cassatus, id est, cassus et irritus nunciatur hic processus iudicum, quia articulum principaliter commissum omiserunt, de aliis inordinate plurimum cognoscendo, ut dicitur in littera.  Et idem penitus habes infra, de offi. deleg., venerabili.  Sed quare non confirmavit quod legitime factum fuit, infra, de praeben., dilectus filius 1, in fi.; et infra, de arbitr., cum tempore; et infra, de privileg., cum olim propter § ulti.  Respondeo: quia non servaverunt formam sibi datam, et quia cum principale sit cassatum, accessoria etiam cassata intelliguntur, infra, de fide instrum., inter dilectos, vers. fi.; et 2. q. 6, post appellationem § si quis ex pluribus.  Ber.

 De aliis articulis
Scilicet, de electione et pertinentiis suis.

 Iuris ordinem
Iuris ordo exigit ut primo de spoliatione congnoscatur quam de proprietate, ut 3. q. 1, episcopis; et 3. q. 1, episcopi, et quasi per totum; et 2. q. 2, per totum; et C. de rei vend., ordinarii; et C. de interdic., incerti; et ff. de iud., si de vi et possessione; et infra, de restit. spol., ex conquestione; et quaestio spoliationis privilegiata est, infra, de ord. cognit., super spoliatione.  Et quia isti iudices hunc ordinem non servaverunt, Papa illorum processum irritavit, id est, irritum esse ostendit, infra, ut lite non cont., accedens 1.  Et praecipue quia illa fuit forma mandati, et ita est de substantia iuris ordinarii ordo iste.  Et sic in duobus peccaverunt, quia formam sibi datam, et contra ordinem iudiciarium, sic infra, de confirm. util. vel inutil., examinata.  Sed hic videtur loqui de alio ordine, quem non servaverunt.  Papa processum illorum denunciavit irritum et inanem, et sic in duobus peccaverunt, non servando formam rescripti nec etiam servando ordinem iuris aliis articulis, forte dimittendo contestationem litis.  Et sic duobus modis potest intelligi quod dicit iuris ordinem.

 Irritum
Et supra dixit, irritandum, quia ibi ipso iure non erat irritus processus, sed irritandus, propter litteras surreptitias, supra, de rescript., super litteris.  Hic ipso iure processus nullus, et ideo dicit, irritum, duabus de causis, quia contra formam et contra iuris ordinem, ut 2. q. 6, et qui appellat § diffinitiva, vers. item sententiae citra solitum ordinem, etc.; et infra, de confirm. util. vel inutil., examinata.

 Restitutis
Sed qualiter potest monacha petere restitutionem?  Dico quia non habebant abbatissam, et illae spoliatae erant, arg. ff. de iud., si longius § si filiusfamilias.  Vel quia petit restitui non tamquam monacha, sed quasi de corpore, sicut si collegium non habeat unde solvat creditori, solvent singuli non quasi singuli, sed quasi de corpore, et petit monachus partem ubi res monasterii dividitur, 18. q. 2, in nullo; et etiam ubi recedit a collegio, 27. q. 1, si quis rapuerit; et ubi monachus percutitur, infra, de sent. excom., parochianos.  Sed ibi non datur actio iniuriarum monacho, sed monasterio, et intentabit eam syndicus monasterii, sicut dominus agit pro iniuria servi, Inst. de iniuri. § si servus.

X 1.03.23 Plerumque contingit

 Malitiis
Supra, de rescript., sedes; infra, qui matrim. acc. poss., significante; et ff. de rei vend., in fundo.

 Infra annum
Nota hic annalem praescriptionem, infra, ut lite non cont., quoniam, 2. resp.; et infra, de offi. ord., pastoralis § 1; infra, de offi. deleg., quaerenti; et 11. q. 3, rursus; et 11. q. 3, quicumque; et 20. q. 2, puella.  Sed quaeritur quando incipiat currere iste annus.  Tunc cum incipit habere copiam agendi, cum primo habeat copiam iudicum, ff. de diver. temp. praescr., quia tractatus; et ff. de diver. temp. praescr., in tempore; 2. q. 6, biduum; et ff. de servitu. rust. praed., Attilicinus.  Et si tunc negligens fuerit imputatur ei, ex quo habuit tempus prosequendi suum ius, et huiusmodi negligentia latae culpae comparatur, arg. C. si tut. non gess., certum est; et C. si tut. non gess., qui se non; 23. q. 1, dominus noster.  Dicunt quidam quod incipit currere a tempore praesentationis litterarum factae iudici, infra, de appell., super eo 2.  Alii dicunt quod a tempore quo composuit sarcinulas suas, et potuit advocatum quaerere, ff. ex quib. cau. maio., ab hostibus § sed quod simpliciter.  Quarti dicunt, et male, quod a tempore datae litterarum, supra, de rescript., eam te, et supra, de rescript., constitutus.  Quod primum dicitur, verum est ut dicit littera ista.  Hodie vero ista locum non habent, sed potior est conditio occupantis, licet secundae litterae non faciunt mentionem de primis, infra, de appell., ut debitus; et infra, de rescript., capitulum.  De hoc tamen dictum est satis supra, de rescript., sicut Romana.  Qualiter intelligatur hoc capitulum et illud, supra, de rescript., si autem.

 Vel negligentia
Sed quis probabit hanc negligentiam?  Resp.: transcursus anni probat hoc, nec alia interpellatio est facienda, infra, de dolo et contu., prout; nisi ille vellet ostendere contrarium, sicut dicitur de anno appellationis infra, de appell., cum sit Romana, in princ.  Tamen ista non operantur aliquid hodie, quia ille obtinet qui primo litteras suas exhibet iudici, ut dictum est, nisi primus copiam iudicis habere non potuerit antequam secundas litteras suas praesentasset, quia tunc excusatur.  Et hoc verum est si hoc fuit publice protestatus, quia iudicis copiam habere non potuit, et ita praemissa ista protestatione secundus non poterit eum praevenire, infra, de appell., si iustus.

X 1.03.24 Cum contingat

 Nihil omnino scivisti
Nec per famam, vel alio modo, infra, de sent. excom., cum desideres § secundae quaestioni.  Hoc enim dicimur scire quod ab aliis audivimus, 22. q. 5, hoc videtur.  Sed quid si audivit ab aliquo levis opinionis, numquid hoc sufficit ut non debeat parere mandato iudicis?  Videtur quod non, infra, de spons., cum in tua; et 11. q. 3, in cunctis; et infra, de testib., licet ex quadam.  Sed videtur quod sic, quia in dubiis potius obediendum est, ut 23. q. 1, quid culpatur, in fi.; et infra, de praescrip., cum ex officii.  Et illa est ratio quare executio sententiae differri non debet, nisi incontinenti probetur exceptio, infra, de testib., veniens 2; et infra, de restit. spol., litteras.  Dico quod non sufficit, alioquin retardaret executionem sententiae, qui diceret se habere priores litteras, quae revocatae non essent, vel qui posteriores litteras diceret se habere, quae revocarent primas.  Et sic sequeretur quod nullus iudex posset excommunicare vel absolvere vel ferre sententiam, si diceret aliquis ante prolationem sententiae causam illam aliis esse commissam, et sic daretur occasio figmentis, quod esse non debet, 32. q. 1, dicit dominus; Inst. vi bo. ra. § sed nedum talia; et C. und. vi, si quis in tantam; ff. de Carb., si cui controversia § si quis non; ff. de litig., litigiosam.  Immo probabilem causam debet habere ille qui recipit mandatum de diversitate litterarum, antequam credat, 23. q. 4, quam magnum; et infra, de cleri. excom., illud; ff. quod fals. tut., si id, in fi.  Vel dic quod qualiscumque notificatio sufficit in secundo casu, ut iudex non debeat dici dubius, 1. q. 4, turbatur, vers. si quis vobis dixerit hoc idolis, etc.; infra, de spons., praeterea 2; ff. de pet. hered., item veniunt § a quo denunciatum; et ff. de admin. tut., quidam decedens § ex quo.  Et hoc videtur innuere littera ista, nihil omnino scivisti.

 Executioni mandare
Quod et fecit, scilicet, quia denunciavit partem illam excommunicatam.

 Tunc litterarum
Sed qualiter potest illud perpendi ex sola inspectione litterarum?  Nam licet secundae expressam faciant mentionem priorum iudicum, et rerum contentarum in prioribus litteris, per hoc non constat primas litteras esse revocatas, cum possint esse impetratae per falsi suggestionem, et ita non revocant primas, infra, de offi. deleg., coram; et infra, de rescript., ex parte decani, circa princ.; et infra, de re iudic., inter monasterium; et arg. supra, de rescript., caeterum; infra, de dolo et contu., ex litteris.  Ad hoc ergo ut executori nullatenus sit dubitandum, oportet ut discat per assertionem partium, quia causarum merita partium assertione panduntur, C. si per vi. vel al. mod., nec imperiale; infra, de in integ. restit., tum ex litteris.  Et sic videtur quod aliquam possit exercere iurisdictionem inter partes, quod falsum est, ut dicit in fine.  Alias non poterit scire utrum secundae revocent primas.  Et hoc verum est, ut dicit Io., quod numquam ex sola inspectione poterit scire, nisi aliquid intelligat de hoc ex partium assertione.  Sed per hoc nullam habet iurisdictionem inter partes.  Sed hoc verum est si ille qui habet priores litteras aliquid non obiiciat contra secundas.  Alias iudex praesumeret primas esse revocatas, ex quo in secundis fit mentio expressa de primis, supra, de rescript., caeterum.  Si autem aliquid obiicit, statim executor debet supersedere, quia per negationem res sit dubia, C. quib. ad lib. proc. non lic., si quis.  Et in hoc casu intelligitur quod legitur supra, de rescript., pastoralis, ut ibi dicitur, scilicet, quod tunc dubium est de revocatione litterarum quando fit mentio expressa et iudicum et rerum.  Sed ab adversario obiicitur litteras impetratas esse per falsi suggestionem per decretales praedictas.  Item licet executor dubitet an debeat absolvere vel condemnare, tamen secundum regulam Arriani pronior erit ad absolvendum quam ad condemnandum.  Regulam illam habes ff. de act. et oblig., Arrianus; et infra, de probat., ex litteris.  Hoc ideo dicit, quia non constat an ille iudex habeat iurisdictionem, per hoc tamen non iudicat de iurisdictione quorum sit iurisdictio, sed tantum dicit se debere exequi mandatum, vel non debere, infra, de rescript., ex parte decani.

 Praecipimus
Sed quid si non exhibuntur secundae?  Non exequetur secundum mandatum si ad terminum praefixum non exhibeantur, ut infra, de except., pastoralis.  Nam litterae quae non apparent, non sunt, ff. de contrah. empt., in lege; et ff. de contrah. empt., Rutilia Polla; de conse. dist. 1, solemnitates, in fi.  Non potest tamen cogere adversarium ad exhibendum, quia non habet iurisdictionem inter partes, ut dicitur in fine.  Nec etiam tenetur obedire mandato, nisi videat rescriptum, infra, de offi. deleg., cum in iure.

 Hesitandum
Videtur quod executor non debeat petere copiam rescripti, nisi ubi recipit contraria mandata.  Sed non est verum, ut dictum est in proxima notula.

 Secunda loco
Sed quare revocatur quod legitime factum est per primas litteras, contra id quod legitur infra, de restit. spol., audita; supra, de rescript., causam quae.  Sed per istum executorem nihil revocatur, sed denunciantur illi absoluti, qui primo fuerant excommunicati.

 Constitutionis
Supra, de rescript., pastoralis.

 Et id ipsum
Ita ut non exequaris mandatum, et iste § respicit proximum, infra.

 Iudicare
Hic fallit illa regula, ff. de iud., de qua re.

X 1.03.25 Olim ex litteris

 Per interpositam personam
Quod potest fieri, infra, de praeben., accedens.

 Sequestrari
Quod de iure non debuit, nisi causa subesset, infra, de sequestra., ad hoc; infra, de sequestra., dilectus; et infra, de sequestra., ab eo, ubi de hoc, in quibus duobus dicitur quod quando fructus dissipantur, debet fieri sequestratio, C. de prohib. sequest., quotiens.  De hoc nota 2. q. 6, quoties 2.  Sed in casu isto, scilicet, propter contumaciam, bene fit sequestratio ut mitius agatur cum reo, infra, de dolo et contu., ex litteris.  Sed in casu isto non dicitur proprie sequestratio, prout traditur infra, de sequestra., per totum, quia ibi non fit sequestratio propter contumaciam.

 Ad omnia
Videtur quod per hanc clausulam, si est ita, vel per hanc, si praemissa vera sunt, teneatur impetrator probare omnia praemissa esse vera, licet aliquod ex praemissa sufficeret ad propositum probandum; simile supra, de rescript., ex parte Conventrensis; ff. de excusat., qui testamento.  Nam nisi quis plene probet suam intentionem, succumbit, C. de rei vend., res alienas.  Fines enim mandati diligenter sunt observandi, supra, de rescript., cum dilecta.  Et imputet sibi qui plura narravit, quorum unum sufficeret per se.  Arg. contra quod sufficit unum probare, ff. de condi. et demon., falsa, in fi.; et ff. de condi. insti., si testamento § ulti.; ff. de manum. test., si ita; infra, de praeben., cum iamdudum.  Dic ut dixi supra, de rescript., ex parte Conventrensis.  Item arg. est hic quod sequens clausula respicit omnia praemissa, infra, de appell., secundo; et infra, de appell., inquisitioni; et infra, de appell., inquisitioni.  Arg. contra infra, de dona., cum dilecti, ubi non respicit omnia superiora clausula illa de foresta, sed tantum proximam donationem et inferiorem, 3. q. 5, constituimus, in fi., et in glossa, quia infames; et de conse. dist. 2, cum omne, in princ., et in glossa, quod quam sit.  Sed melius est quod ad omnia referatur, et sic facit pro alia parte, ff. de in rem ver., si pro parte § penulti.

X 1.03.26 Dilectus filius abbas

 Causa
Nota quod non sufficit narrare seriem facti in litteris Papae nisi causa facti adiiciatur, arg. 23. q. 8, occidit; infra, de testib., cum causam quae.  Et causa facti potius quaerenda est quam ipsum factum, 15. q. 1, merito, in fi.; et ff. de fur., verum; et infra, de accusat., cum dilectus; C. de adopt., si consul; et etiam modus facti, C. de transaction., ut responsum.

 Excommunicationis
Hic habes quod si excommunicatus impetrat litteras vel rescriptum tacens de sua excommunicatione, quod non valent litterae, tum quia tacuit processum iudicis, infra, de re iudic., inter monasterium.  Tum quia tacuit vitium suum, tum etiam quia ingessit se communioni hominum, propter quod puniendus est, infra, de cleri. excom., illud § illud autem; et 11. q. 3, placuit.  Unde inconveniens esset quod ex eodem facto consequeretur poenam et commodum, ff. de negot. gest., sive, in fi., et in glossa ulti.; 16. q. 1, legi., in glossa, deteriores.  Contra, infra, de except., significaverunt; et infra, de except., venerabilem, ubi dicitur quod excommunicati non repellentur a prosecutione appellationis.  Sed isti presbyteri erant rei, ergo non debent repelli.  De hoc dicemus infra, de except., venerabilem; et infra, de except., significaverunt.  Sed pro nunc dic breviter quod isti non erant rei, sed actores qui petierunt restitui, nec appellaverant, in quo casu loquuntur contraria.  Et sic est arg. quod quaestio spoliationis non sit privilegiata.  An autem litterae ab excommunicato impetratae valeant eo absoluto?  Dic super hic prout notatur infra, de except., extravag. pia, in glossa quae incipit, sed mirum.

 Viribus carere
Ut supra, de rescript., cum dilecta.  Et sic videtur quod si aliquid factum sit per litteras surreptitias, illud debeat revocari.  De hac materia plenius dicetur infra, de rescript., ad audientiam 2.  Et dic carere si constiterit istis exceptionibus, scilicet, quod non fecerint mentionem de causa suae remotionis et excommunicationis, qua tenebantur adstricti.  Et merito de causa excommunicationis tenebantur facere mentionem, quia qui petit absolvi ab excommunicatione tenetur exprimere causam excommunicationis suae, alias non valent litterae impetratae super absolutione, vel si aliam causam exprimeret, quam illam pro qua fuit excommunicatus, infra, de offi. ord., ex parte; et infra, de fide instrum., quod super.  In illa decretali infra, de offi. ord., ex parte, notatur de hoc in glossa quae incipit, ex eo; et infra, de sent. excom., cum pro causa, in glossa quae incipit, istud tamquam.  Et in hoc casu non valent litterae impetratae excommunicato tacito de causa excommunicationis.  Secus si aliquis impetrat litteras ad agendum contra adversarium tacens de sua excommunicatione, quia tunc valent litterae eo absoluto, infra, de except., extravag. pia, ubi de hoc, in glossa quae incipit, sed mirum.  Alia etiam de causa non valuerunt huiusmodi litterae, quia non fecerunt mentionem quod per sententiam spoliati fuissent propter suos excessus, a qua non fuit appellatum, C. sent. rescind. non pos., impetrata.  Et ita duobus de causis non valuerunt litterae istorum presbyterorum.  Olim consuevit decretalis ista allegari ad probandum quod litterae impetratae ab excommunicato ad agendum non valebant, sed hoc non probatur per hanc dceretalem, quae non loquitur in tali casu.  Ber.
 
X 1.03.27 Postulasti per sedem

 Cum secundum apostolum
Quam habes infra, de praeben., cum secundum Apostolum.

 Beneficium
Nomine beneficii intelligitur vicaria sive praebenda, sive aliud beneficium, 1. q. 3, ex multis, in princ.; et infra, de verb. sign., tua nobis.

 Competenter
Istud competenter intelligas secundum modum illius decretalis infra, de praeben., de monachis.  De hoc dictum fuit supra, de rescript., cum adeo.  Dic ut ibi.

 Proventibus
De duobus quaerebatur, scilicet de paterna hereditate et de beneficio vicariae, sed de beneficio tantum respondet.  Ergo licet non faciat mentionem de paterna hereditate, tenent litterae, quia unum negando, alterum confitetur, infra, de praesump., nonne.  Sed videtur quod talis indigne petit beneficium ecclesiasticum, 16. q. 1, quoniam quicquid; et 12. q. 1, illi autem, in glossa ulti.; et iudicium sibi manducat et bibit, 1. q. 2, clericos; et 1. q. 2, pastor.  Item quia ordinatus est ad certum titulum, qui ad titulum sui patrimonii est ordinatus, infra, de praeben., tuis quaestionibus.  Sed non est verum quod de hereditate principaliter quaeretur, sed de vicaria, hoc addito quod habeat bona paterna similiter.  Sed quid si modicum habet beneficium, numquid tenetur facere mentionem de illo?  Tenetur quidem infra, de rescript., si proponente, ubi dicetur de hoc.

X 1.03.28 Nonnulli gratia sedis

 Abutentes
Id est, malo modo utentes.  Sic infra, de rescript., quia nonnulli; et supra, de rescript., sedes.

 Ad remotos
Nota quod dicitur remotus qui est ultra duas dietas extra diocesim, et facit ad hoc infra, de elect., cum inter universas; et infra, de elect., nihil est.

 Iuris observantia
Quia non debent inde nasci iniuriae unde iura oriuntur, infra, de accusat., qualiter et quando 1; C. und. vi, meminerint; simile supra, in constitutione Gregorii ix, rex pacificus.

 Ultra duas dietas
Numquid hoc intelligitur de vulgaribus dietis, quae habentur secundum consuetudinem regionis, aut de legalibus secundum quod viginti milliaria computantur pro dieta, ff. de ver. sig., itinere; et ff. si quis caut., vicena?  Videtur quod de vulgaribus, quia nomina ex communi usu intelligenda sunt, infra, de spons., ex litteris 1.  Non enim ex opinionibus singulorum, sed ex communi usu nomina exaudiri debent, ff. de supel. leg., Labeo; et consuetudo est optima legum interpres, infra, de consuet., cum dilectus; et ff. de leg. 1, si de interpretatione.  Et plus statur usui quam significationi vocis, ff. de leg. 3, non aliter.  Immo usui statur contra naturam vocis, ff. de leg. 3, uxori, in princ.  De hac materia multa argumenta notantur, 12. dist., illud.  Et dicas quod de vulgaribus dietis istud est intelligendum, quia lex debet convenire consuetudini regionis, 4. dist., erit autem.  Sed pone quod aliquis impetraret litteras ultra duas dietas, non facta constitutionis istius mentione, sed iudices citant ad locum ultra duas dietas non remotum a sua diocesi ipsum reum, numquid ire tenetur?  Credo quod sic, per hoc quod dicit, ultra duas dietas non trahatur, et est expressum, infra, de except., olim.  Sed expensis actoris debent iudices ad locum ire, alias fieret fraus constitutioni huic, arg. ad hoc ff. de edend., praetor ait, in fi.  Sed videtur quod non valent litterae, quia sunt impetratae tacita veritate tali, quam si dixisset, litteras non habuisset, supra, de rescript., super litteris; ergo non debent valere, quia eadem aequitas, quae movet delegantem, movere debet delegatum, ut dicit illa decretalis supra, de rescript., super litteris, in fi.  Sed eadem ratione videtur quod valeant, quia si dixisset quod non traheret ille adversarium ultra duas dietas, litteras habuisset.  Ergo debent valere, et bene valent ut dictum est, quia ipse purgat vitium, et removet exceptionem quae posset opponi quare non valent, quia litterae non sunt nullae ipso iure, sed per exceptionem annullantur, arg. infra, de usur., quia frustra.

 Trahi possit
Non dicit quod litterae non valeant, sed ne trahatur per eas ultra duas dietas.

 Fecerint mentionem
Ut si ita dicatur, non obstante tali constitutione, et sic patet ex hoc loco quod rescriptum debet facere mentionem de constitutione ad hoc, ut ei praeiudicet, arg. infra, de aetat. et qualit., eam te.  Sic debet etiam facere mentionem de privilegio, supra, de rescript., cum ordinem.  Nec habet locum illa regula, speciale derogat generali, licet non faciat mentionem de illo, supra, de rescript., sicut Romana; et supra, de rescript., pastoralis.  Sed hic rescriptum speciale non derogat generali constitutioni, et illa est causa, quia constitutio illa continet ius commune, sed ius commune non tollitur per rescriptum, cum rescriptum concedi debeat secundum ius commune, et non contra, 25. q. 2, rescripta.  Et ideo necesse est ut semper rescriptum impetratum ultra duas dietas faciat mentionem de hac constitutione, quia Papa ignorat locorum distantiam.

 Mercimonii
Simile infra, de rescript., quia nonnulli, ubi aliqui tradunt litteras aliis eiusdem nominis.

 Suscitare
Per rescriptum principis lites sopitae suscitari non debent, C. de transaction., causas vel lites.  Immo tales a limine iudiciorum debent expelli qui volunt lites sopitas suscitare, C. sent. rescind. non pos., impetrata; et supra, de rescript., dilectus filius 2.

 Lites restringendae
Sic de poen. dist. 1, poenae; ff. de lib. et post., cum quidam; ff. si cert. pet., quidam.  Et sic videtur quod in rescriptis verba potius sunt restringenda quam amplianda, infra, de offi. deleg., cum olim abbas, in fi.; et infra, de offi. deleg., P et G; nisi indulgeant beneficia, infra, de dona., cum dilecti, in fi.; et infra, de verb. sign., olim.

 Sine speciali mandato
Sic ergo generalis procurator non sufficit ad impetrandum litteras, quod est bene notabile, sicut requiritur specialis procurator in transactione, C. de transaction., transactionis; et infra, de arbitr., per tuas, in princ.; et in integrum restitutione petenda, ff. de minor., illud § si talis; et infra, de in integ. restit., coram; et in delatione iuramenti, quia procurator non debet deferre iuramentum alteri parte, ff. de iureiuran., iusiurandum quod § procurator.  Sic per procuratorem generalem non potest fieri acceptilatio, nisi habeat speciale mandatum, ff. de accep., per procuratorem.  Sed nonne ratihabitio domini sufficit ad hoc litterae valeant seu valere incipiant quae prius non valebant?  Quod videtur ff. de iud., licet verum; et ratihabitio retrotrahitur, ff. de pignorib., si fundus § 1; et infra, de clan. despon., quod nobis, in glossa ulti.; et infra, de elect., quod sicut, circa princ., vers. quod si eos, in fi.  Item litterae quae primo non valent, postea convalescunt, infra, de for. compet., licet ex suscepto, in glossa, iustitiae complementum; et infra, de for. compet., ex tenore, in fi., ibi dummodo.  Ad hoc respondeo quod licet procuratio quae nulla est possit ratificari, non tamen valent litterae istae adversario contradicente, infra, de rescript., ex parte decani; propter rationem quae in littera ipsa redditur, quia lites restringendae sunt, etc.  Sed numquid litterae istae sunt nullae ipso iure?  Videtur quod sic, quia tamquam falsarius punitur, et sic istae litterae sunt falsae, sicut sententia venalis nulla est, 2. q. 6, ei qui § venales; et infra, de vit. et honest. cler., cum ab omni, in fi.  Dico quod per exceptionem sunt annullandae, in utroque casu istius capituli si reus nihil obiiceret, valerent.  Sed quis debet probare quod sine mandato sunt impetratae, an ille qui excipit quod non sunt impetratae per procuratorem, an dominus qui utitur illis?  Videtur quod dominus qui utitur illis litteris, et exhibet eas, debeat probare mandatum, quia executor non tenetur obedire mandato iudicis, nisi primo probetur mandatum, infra, de offi. deleg., cum in iure; supra, de rescript., cum contingat.  Qualiter enim possit reus probare quod non essent impetratae per procuratorem, cum sit pura negativa, et negantis factum per rerum naturam nulla est probatio, infra, de elect., bonae 1 § porro; et 6. q. 5, accusator quod asseverat.  Praeterea licet aliquis ostendat instrumenta ecclesiae, non tamen ei creditur, nisi caveat de rato, infra, de offi. deleg., coram, in princ.  Et generaliter traditur quod quoties de mandato dubitatur, vel procurator debet probare mandatum, vel cavere de rato, C. de procur., cautio.  Praeterea nonne iubetur cum authentico exhiberi libellus porrectus Papae, 81. dist., Maximianus, in glossa prospecto; arg. 7. q. 1, praesentium.  Sed ad quid nisi ad hoc, scilicet, per quem fuerit impetratum?  Nam forte per excommunicatum sunt impetratae, quae non valent, arg. infra, de probat., post cessionem; supra, de rescript., dilectus filius 1.  De hoc dic ut in decretali infra, de except., extravag. pia.  Nec obstat si dicat quod instrumentum non apparet non vitiatum, ergo standum est ei donec contrarium probetur, C. de edict. div. Had. toll., edicto, circa princ., ibi, ex quacumque.  Hic enim non impugnatur scriptura quin vera sit bulla, et verus sit actor, sed tantum de mandato impetrantis dubitatur.  Ad hoc dicit Io. quod si ita contineatur in rescripto, et conquestus est talis procurator de tali, tunc non est necesse probare mandatum, quia per litteras illas satis apparet de mandato, ex quo Papa appellat eum procuratorem, quia constat quod vidit mandatum.  Sed si continetur in litteris, significavit nobis talis, vel conquestus est nobis, cum ille non fuerit in curia, sed alius qui dicit se fuisse procuratorem legitime constitutum, tunc tenetur probare mandatum, quia plerique fingunt se esse alios, et sub nomine aliorum litteras impetrant, et nisi doceat de mandato, non debet audiri, ut hic dicit.  In causa appellationis dicebat ipse Io. quod non tenetur probare mandatum, quia non est credendum quod aliquis negligat ius suum in prosequendo appellationem, qui alias diligens est, arg. C. qui et adv. quos in int. rest., in consilio.  Si autem per simplicem querelam sint litterae impetratae, necesse est semper probare mandatum.  Constitutio ista non bene servabatur, nec admittebant iudices talem exceptionem, sed certe bene debet admitti, quia non valent litterae nisi sint impetratae per procuratorem.  Et hoc probatur in decretali Gregorii ix infra, de rescript., ex parte decani, ut ibi dicemus.  Secus credo in litteris super beneficiis obtinendis, quia ibi non exigitur mandatum, cum super nulla lite impetrentur, sed de gratia tantum concedantur.  Sed rescripta ad lites iam ortas et non futuras impetrantur, infra, de rescript., quia nonnulli.  Curia Romana non consuevit hanc exceptionem de mandato admittere, nec nos admittere debemus, et si propter hoc appellaretur, non darentur litterae super tali appellatione.

 Non debet exigi
Quae sint illae personae, habes ff. de procur., sed et heredes.

X 1.03.29 Dilectus filius I.

 Concilii generalis
Supra, capitulo proximo.

 Domicilium
Ex hoc videtur quod licet aliquis habeat praebendam vel ecclesiam alibi, quod propterea non habeat ibi domicilium.  Nam sola possessio domus quae in civitate alia comparatur non facit domicilium, ff. ad municip., libertus § sola domus.  Verumtamen bene potest quis habere domicilium in pluribus locis, dummodo se in utroque aequaliter collocasse videatur, ff. ad municip., assumptio § iuris prudentibus; et infra, de for. compet., ex parte.  Alias dicitur ibi habere domicilium, ubi maiorem partem rerum suarum possidet, et assidue conversatur, et ibi debet respondere, C. ubi sen. vel clar., senatores.  Vel etiam ubi vendit, emit, contrahit, et festos dies celebrat, ff. ad municip., eius § 1.  Ratione vero de qua agitur, potest conveniri, infra, de for. compet., sane; C. ubi in rem act., actor; et ex hoc forum sortitur, infra, de for. compet., licet ratione, ubi numerantur plura ex quibus sortitur quis forum.  Et sic patet quod dietae istae semper sunt computandae respectu diocesis, ubi est res de qua quis convenitur, infra, de for. compet., ex parte, licet intra illas habeat beneficium vel quandoque inveniatur, ut hic dicitur.  Sed in personali actione secus, quia potest conveniri ubicumque habet domicilium.

 Inhibetis
Et male, quia postquam causa appellationis est commissa ex certa scientia, iurisdictio priorum iudicum est suspensa, infra, de offi. deleg., pastoralis § praeterea.  Sed iudex appellationis potest inhibere iudici a quo appellatum est, ne in eadem causa procedat, ut infra, de offi. ord., extravag. Romana § nec pro eo, vers. similiter; et infra, de offi. ord., extravag. Romana § a quibus; et infra, de appell., extravag. Romana § si autem.

 Sed dicti iudices
Nam iudices appellationis debent cognoscere an sit legitime appellatum.  Et si legitima est appellatum, ipsi cognoscant, alias remittant partes ad priores iudices, in expensis condemnando appellantem, infra, de appell., ut debitus; et infra, de appell., cum speciali.  Et ita quando iudices ad appellationem dati sunt, semper debent cognoscere de huiusmodi iurisdictione, nec convenire cum prioribus, sicut quandoque vidi fieri.  Illud enim habet locum quando diversi iudices contendunt se habere iurisdictionem principaliter, supra, de rescript., pastoralis.  Ber.

X 1.03.30 Capitulum sanctae crucis

 Prius
Et ita qui praevenit alium, ille obtinet, infra, de appell., ut debitus, ibi prius quam in glossa; et infra, de rescript., abbatem.  Et est simile ff. de procur., pluribus; et infra, de procurat., non iniuste, ubi potior est conditio occupantis; et simile ff. de ver. oblig., si Titius.  Sed videtur quod ille pro quo fuit prius lata sententia deberet obtinere, non ille qui primo praesentavit rescriptum, sicut si quis a pluribus conveniatur ex noxa eiusdem servi, non ei qui primo egit.  Sed ei qui ad sententiam prius pervenit, debet dari, ff. de noxal. act., si quis a multis.  Sic enim in actione de peculio, ff. de peculi., si vero adhuc.  Forte idem posset dici hic, ille enim obtinuisset, qui prius receptus fuisset, arg. infra, de praeben., dilectus filius 2.  Sed hic neuter ad sententiam venit.  Hic possunt assignari multa contraria, infra, de offi. deleg., ex parte N; et supra, de rescript., caeterum, et multa consimilia.  Sed iura illa hodie correcta sunt per id quod habes infra, de appell., ut debitus, et per quod dicit hic.  De hac materia dicas ut dixi supra, de rescript., sicut Romana.  Sed illa decretalis, infra, de offi. deleg., ex parte N, loquitur in alio casu, cum iam litterae sunt primo praesentatae ante praesentationem secundarum, et ita concordat cum ista.  Alii dicunt, et forte bene, quod primae litterae valent, et non secundae, quia de primis non faciunt mentionem, si primus impetrans non fuit negligens in prosequendo ius suum.  Et hoc constat, licet prius praesententur secundae, dum tamen non recipiatur secundus ante praesentationem priorum, et ita cessant contraria.  Sed si primus non prosequatur ius suum dolo vel negligentia cum prosequi possit, valebunt secundae, licet de primis non faciant mentionem.  Secus in rescriptis ad lites obtentis, ubi per sollicitudinem praesentantis perditur primum rescriptum, licet secundum de primo non faciat mentionem, infra, de appell., ut debitus.  Ibi enim remanet ius salvum utrique impetranti.

 Consimili
Ergo non super eodem beneficio, sed diversas, alias non diceret, consimili.  Quia si consimile, ergo aliud, et non idem, uterque istorum impetraverat, ut ei provideretur in beneficio praebendali.  Sed non super uno, sed ita simpliciter, quia nihil est idem cui simile est, arg. ff. si mens. fals., adversus § haec actio.

 Non habita mentione
Per hoc videbatur quod litterae non valebant, supra, de rescript., caeterum; et infra, de offi. deleg., ex parte N.  Sed primae ibi iam fuerant praesentatae ante praesentationem secundarum.  Et sic non contradicit, sed concordat huic notulae.  Et etiam non obstat capitulum supra, de rescript., caeterum.

 Post appellationem
Unde videtur quod sententia postea lata non tenuit, infra, de sent. excom., per tuas.  Sed contra dicitur infra, ubi dicit, sententias praefatas relaxetis.  Sed ibi dicitur ratio quare tenuit sententia.  Vel intellige quod ex iusta causa appellatum est, quia forte litteras alterius receperant, vel aliam iustam causam allegaverunt, et sic non tenuit sententia.  Vel dicas ut in ultima notula.

 Suspensionis
Arg. quod suspensus potest amplius suspendi, sicut excommunicatus potest excommunicari, 3. q. 4, Engeltrudam; et 11. q. 3, excellentissimus; 12. q. 2, de viro; et infra, de Iudae. et Sarrac., ita quorundam, in fi., ubi de hoc.

 Sententias
Scilicet, excommunicationis et suspensionis latas proximo capitulo.

 Relaxetis
Ex hoc patet quod sententia suspensionis post appellationem lata tenuerit.  Sed videtur quod appellatio tenuit, ex eo quod ei tantum qui litteras primo praesentavit providere deberet, et non illi qui secundo praesentavit litteras suas, contra quem fuit appellatum.  Dicas quod ideo tenuit sententia non obstante appellatione, quia nondum providerat alicui illorum, et in litteris continebatur, si alium ad mandatum nostrum non recepistis.  Haec enim clausula: nisi de mandato nostro eadem ecclesia in receptione alterius fuerit gravata, erat in utrisque litteris inserta, ut patet in integra.  Sed ipsi non receperant adhuc, unde non tenuit appellatio cum nondum competeret eis exceptio.  Vel dicas, si vis praedictas sententias relaxetis, ad cautelam quantum ad illam sententiam, quae lata fuit post appellationem, quae legitima fuit quantum ad aliam latam pro Callimacho.  Ubi appellatio non praecessit, tenetur proprie illud verbum, relaxetis.  Et sic proprie et improprie simul illud tenetur, simile 28. dist., presbyterum; 63. dist., in synodo.  Quid si praesentatione per aliquem illorum facta ipsi capitulo alii iudices post appellatione excommunicaverunt?  Videtur quod teneat appellatio, quia ex quo alius praevenerat, ius habebat.  Unde si capitulum appellavit contra secundo praesentatem, bene videtur tenere appellatio, quia ei debent providere qui primo praesentavit, ut hic dicit, et ideo absolutio ad cautelam fieri debet.  Sed non credo, quia quoties aliqui absolvuntur ad cautelam, illud exprimitur infra, de appell., ad praesentiam; infra, de testib., veniens 2, in fi., unde prima ratio verior videtur.  Vel intelligitur tantum de sententiis illorum a quibus non est appellatum, et ita planum est.

X 1.03.31 Ad audientiam nostram

 Pensiones
Huiusmodi pensiones quae in fraudem fiunt de proventibus ecclesiarum prohibitae sunt in concilio generali, infra, de praeben., extirpandae, in fi.; et infra, de collus., audivimus.

 Renunciantes
Sed numquid continet simoniam huiusmodi renunciatio.  Videtur quod sic, cum ex litteris habet ius ad petendum beneficium spirituale, et in talibus omnis pactio et conditio cessare debeat, infra, de pact., pactiones; et 1. q. 2, quam pio.  Posset dici quod non est simonia, quia ea quae praecipiuntur a iure, licite deducuntur in pactum, etiam in spiritualibus, infra, de elect., significasti, in princ., et in glossa 2; et 18. q. 2, Eleutherius, in princ., et in glossa 1.  Et istud est de iure quod renunciet litteris si vult habere beneficium, sed si habet etiam beneficium, posset deduci in pactum quod ei renunciaret, si vellet aliquid aliud beneficium obtinere, quia utrumque habere simul non potest, infra, de praeben., cum non ignores.  Et secundum hoc expone, venditas, id est, cum tali pacto renunciatas.  Vel potest dici quod simonia fuit, quod hic non negatur.  Vel dic quod non fuit simonia propter hoc commissa, quod est aequius, cum nullum ius speciale habuerit per litteras illas.  Ber.

 Mentione non habita
Et ideo non valent, infra, de rescript., in nostra; et supra, de rescript., ad aures; et supra, de rescrpt., cum adeo.

 In irritum
Sed quaeritur an generaliter sit verum, quod quicquid fit per litteras tales surreptitias, debeat revocari?  Hoc manifeste probatur in capitulo isto, et simile supra, de rescript., cum dilecta; et supra, de rescript, constitutus.  Et hic ideo, quia per litteras tales iurisdictio non videtur dari, infra, de offi. vicar., sua nobis; et 35. q. 9, veniam, in princ., ibi, surreptum huic sedi; et 35. q. 9, sententiam.  Et revocatur etiam quod sit altera parte absente, ut infra, de re iudic., cum olim § post haec; et ff. de iud., si praetor § Marcellus.  Nec obstat si dicas quod post sententiam non admittatur exceptio, 3. q. 6, si quis episcoporum § exceptio; et infra, de re iudic., inter monasterium.  Sed illud non habet locum in exceptionibus, in quibus agitur de falso, infra, de procurat., in nostra, in fi.; et infra, de probat., licet § post haec.  Cum enim per tales litteras non receperint iurisdictionem, quicquid per eas factum est non tenet.  Et est simile, quia replicatio omissa ante sententiam ex causa probabili post sententiam proponitur, ff. quan. de pecul. act., quaesitum.  Multo fortius exceptio ad idem facit infra, de re iudic., ad probandum; arg. infra, de despon. impub., ad dissolvendum, in fi., sed illa decretalis aliter intelligitur.  Et contra videtur quod per tales litteras detur iurisdictio, licet possint elidi per exceptionem, ut supra, de rescript., nonnulli.  Dictum est arg. ff. de bon. poss. sec. tab., qui ex liberis § testamento.  Unde non potest dici retro iudicium nullum fuisse.  Unde si aliquis scivit sibi competere exceptionem, et non excipit, sibi imputet.  Si nescivit praetextu exceptionis post repertae, sententia non retractetur, infra, de re iudic., inter monasterium; et infra, de re iudic., suborta.  Item libertas per falsos codicillos data non revocatur, ff. de manum. test., cum ex falsis.  Et legata praestantur, licet testamentum sit falsum, ff. de hered. instit., Pactumeius.  Circa istam materiam dicebat Io. quod sententia lata per tales litteras tenet, nisi relevetur per appellationem vel supplicationem, sed retractanda est per integrum restitutionem.  Vel si vis dicere quod per tales litteras nulla datur iurisdictio, non est necessaria restitutio, quia ipso iura nulla est sententia, infra, de offi. vicar., sua nobis.  Tu dicas quod tales litterae non sunt irritae ipso iure, sed possunt annullari per exceptionem, unde si a principio huiusmodi exceptio proponatur, si aliquid fiat contra, totum revocatur.  Et sic loquitur supra, de rescript., constitutus; et supra, de rescript., cum dilecta.  Si autem per consensum partium tacitum vel expressum procedatur, et detur sententia, tenet quidem et valet, cum sit lata a iudice suo, nec contra ius constitutionis, ut 2. q. 6, ei qui § diffinitiva; et infra, de re iudic., cum inter vos; nisi fuerit appellatum vel supplicatum, 35. q. 9, veniam; et 35. q. 9, sententiam; et C. de precib. imper. offer., authen. quae supplicatio.  Et in causa appellationis vel supplicationis potest opponere de surreptione.  Et si ostendit se ignorasse, bene auditur, et poterit hoc probare per iuramentum, quia hoc aliter de facili probare non posset, infra, de testib., praesentium; et infra, de except., pastoralis.  Et hoc intelligo hic, si eis ignorantibus de prioribus litteris receperunt istos per litteras secundas, arg. ad hoc infra, de praeben., dilecto.  Vel potest dici quod aliud sit in beneficiis, quia beneficium non potest possideri nisi canonice habeatur, infra, de instit., ex frequentibus.  Sed isti per fraudem obtinuerunt, et ideo iniuste.  Et si primam ecclesiam habuissent quo ad titulum secundam habere non poterant, nisi dispensative, infra, de elect., dudum ecclesia, decretali Gregorii ix.  Et ideo necessaria fuit scientia Papae in impetratione litterarum talium, infra, de rescript., in nostra.  Quia Papa pro aliquo beneficiato non scribit ex certa scientia, quin faciat mentionem de primo beneficio, supra, de rescript., postulasti.  In aliis bene tenetur ea quae fiunt per tales litteras, ex quo tacite vel expresse approbantur litterae, infra, de offi. deleg., ex parte tua; nec pro eo praetextu posset appellari.

X 1.03.32 In nostra proposuisti

 Mentionem
Et ideo videtur quod secundae valere non debeant, supra, de rescript., ad audientiam 2; et supra, de rescript., caeterum; et infra, de rescript., ex parte decani; et infra, de offi. deleg., ex parte tua.  Sed in pendenti est quae valeant, si ante praesentationem primarum secundae fuerint impetratae, tunc enim valebunt quae prius fuerint praesentatae, ut supra, de rescript., capitulum; et infra, de appell., ut debitus.  Postquam vero receptus esset per primas, non valerent secundae, ut infra sequitur.  Praeterea quia Papa non intendit ei providere in pluribus beneficiis, nisi in secundis litteris mentio fiat de primis, infra, de rescript., si proponente, etiam si modicum esset beneficium primum, infra, de praeben., cum teneamur.  Sed quid dices si primae litterae annullatae sint per exceptionem, numquid valent secundae, licet de primis non faciant mentionem?  Dico quod valent secundae si nondum essent praesentatae, quia potius ad cautelam impetratae videntur, ut si non posset beneficium consequi per primas, uteretur secundis, sicut consuevit dici in rescriptis, supra, de rescript., ex tenore; et verba cum effectu intelliguntur, infra, de cleri. non residen., relatum.  Unde cum nihil obtinuerit per primas, valent secundae, quia haec fuit intentio Papae ut per litteras suas beneficium consequeretur.  Et hoc satis innuitur ex eo quod dicit: eos facias esse contentos ecclesiis in quibus recepti sunt.

 Beneficium sint assecuti
Si enim nondum sunt ecclesiasticum beneficium assecuti, quare non valent litterae istae secundae, quia qui beneficium ecclesiasticum non est consecutus, potest pro beneficio litteras impetrare, supra, de rescript., cum adeo; et infra, de rescript., si proponente?  Resp.: licet beneficium nondum sit assecutus, tamen ius canoniae per quod in brevi beneficium est habiturus, ex domini Papae mandato est consecutus, et pro beneficiato iam reputatur.  Unde de hoc in suis litteris tenebatur facere mentionem, si iam erat receptus.

X 1.03.33 Ex parte decani

 Indulgentiae
Forte concessum fuerat capitulo Laudunensi, ut si quis in eorum manifestam offensam incideret, quod illum possent excommunicare.  Simile indulgentiam habes infra, de verb. sign., ex parte in Christo, ubi concessum erat canonicis Carnotensibus quod nemini licitum absolvere excommunicatos pro ecclesia Carnotensi, nisi satisfactione praemissa pro emenda.

 Articulis
Qui fuerint alii articuli, non habemus.

 Contestata
Per procuratores datos ad totam litteram.

 Praeter assensum partium
Hoc solo non valebant litterae posterius impetratae praeter consensum partium, etiam si mandatum procuratoris non fuerit revocatum, supra, de rescript., caeterum.  Hoc tamen non fuit allegatum, vel intellige de aliis litteris ad alios iudices prius impetratis, et ita planum est.

 Procurator
Nota quod quandoque dicitur falsus procurator, qui numquam fuit, et talis nec dominum obligat, nec solventem sibi talis procurator liberat, nisi dominus ratum habebat, arg. infra, de offi. deleg., cum olim abbas; et infra, de offi. deleg., coram; ff. de iud., licet verum; et ff. de condi. caus. dat., si procuratori falso.  Dicitur etiam falsus procurator qui fuit, et non est, ut hic, et iste liberat solventem sibi pro domino ignorante, sed dominum non obligat, ff. si cert. pet., eius qui in provincia; et ff. de solut., si quis servo.  De exceptione autem procuratoria notabitur, infra, de procurat., in nostra.

 Propter suspicionem
Sic infra, de procurat., in nostra.  Propter suspicionem potest procurator non solum ante, sed etiam post litem contestatam revocari, ff. de procur., item si suspectus; puta si affinitate, aut si familiaris fiat adversario, infra, de offi. deleg., insinuante; et quoties nova causa supervenit, ff. de procur., si post datum; et hoc post litem contestatam, sed causa cognita, ff. de procur., post litem; et ff. de procur., quae omnia.  Et hoc verum est si procurator contradicat, secus si consentiat, quia tunc sine causae cognitione removetur, infra, de procurat., auditis; et ante litem contestatam nulla causa interveniente, ff. de procur., ante litem.  Quare ergo non revocatur quicquid factum est per talem procuratorem?  Ratio satis est in evidenti, quia huiusmodi revocatio non pervenit ad adversarium vel ad iudicem, ut ex adverso proponebatur, ut infra sequitur.  Et ideo quicuid cum ipso factum est, valet quousque revocatio sit nota adversario vel iudici, infra, de procurat., mandato.  Nec ille probavit quod revocatio mandati ad adversarium vel iudicem pervenisset, et ideo recte interlocuti sunt iudices se debere per huiusmodi litteras procedere, et ille nobilis super hoc acquievit interlocutioni, ostendendo alias litteras impetratas per eundem procuratorem, quae non valent si revocatio ad ipsum procuratorem pervenit.  Ad hoc enim ut revocatio teneat, necesse est ut ad adversarium vel ad iudicum perveniat, infra, de procurat., mandato.  Et ibi dicemus de hoc, et hoc in iudicio, secus extra iudicium, ubi sifficit quod revocatio perveniat ad procuratorem, et postea non valet quod facit in praeiudicium domini, sed bene valet quod facit antequam revocatio ad eum perveniat, ut infra colligitur, vers. si revocatio, etc.; ff. mand. vel cont., si mandassem.

 Non valere dicebant
Et merito, quia ipse nobilis hanc allegationem contra adversarios allegabat, ergo contra se illam recipere tenebatur, 19. dist., si Romanorum § 1, et in glossa, suffragari; et 4. q. 3, si testes, ad fi., si quis testibus; et 9. dist., neque quorumlibet; et 3. q. 8, accusatores § cuius in agendo; et infra, de censib., cum olim.  Arg. contra 37. dist., si quid veri; et 10. dist., lege.  Et ita ex propria confessione probat secundas litteras non valere, cui confessioni standum videtur.  Sed non est verum nisi revocatio mandati ad procuratorem pervenerit, ut infra sequitur; et ff. mand. vel cont., si mandassem.  Arg. quod non sufficit revocare mandatum, nisi revocatio perveniat ad procuratorem, ut patet hic, et in lege praedicta ff. mand. vel cont., si mandassem.  Et ita potest habere ratas litteras antequam revocatio perveniat ad procuratorem, licet confiteatur se revocasse mandatum, non tamen confitetur revocationem pervenisse ad procuratorem, unde debet illud probare, ut infra dicit.  Et ita patet quod primae etiam non debeant valere si probetur quod revocatio ad procuratorem pervenisset, et tamen dicitur infra quod valet.  Sed hoc ideo est, quia revocatio non pervenit ad iudicem vel ad adversarium, infra, de procurat., mandato.  Et dicitur de hoc supra, de rescript., ex parte decani.  Et aliud est in iudicio, et aliud extra, ut dictum est supra, de rescript., nonnulli § sunt et alii.

 Sine speciali
Id est, expresso, secundum Vincen.  Et ita patet hic quod non valent litterae sine speciali mandato, licet constitutio illa, supra, de rescript., nonnulli, male observetur, ut dictum fuit ibi, et sic confirmatur hic tenor illius constitutionis.  Sed qualiter probabit quis litteras impetratas de mandato domini?  De hoc dictum est in illa constitutione supra, de rescript., nonnulli.  Si quis constituat aliquem procuratorem suum ad impetrandum, sufficit ostendere quod sibi dedit mandatum ad impetrandum.  Sed adhuc non videtur sufficere, quia per hoc non constat quod ille impetraverit.  Nam alius potuit eas impetrare, et sic non sufficit ostendere tale mandatum, quia illud non probat impetrationem, quia non probat hoc esse quod ab hoc contingit abesse, infra, de translat., inter corporalia; et C. und. cognat., non hoc.  Et sic videtur adhuc quod necesse sit probare quod ille procurator tales litteras impetravit, quod erit difficile probare.  Quid ergo erit?  Dico quod necesse est quod ostendat sive probet mandatum, et quod probet se ab illo recepisse litteras cui mandavit, sive ab alio pro ipso, et consulo quod tam de mandato quam de receptione litterarum ab illo procuratore fiat publicum instrumentum ad faciendum fidem in iudicio si ei obiiciatur.  Et hoc credo verum tam in causa appellationis quam in litteris quae impetrantur per simplicem querelam, licet Io. dixerit quod non est ita in causa appellationis, quia ita bene possunt lites finitae per sententiam suscitari per tales litteras impetratas sine mandato, ut per alias acquiescerat enim forte sententiae si litteras non haberet, et sic generaliter intelligo constitutionem.  Haec decretalis et illa supra, de rescript., nonnulli, de iure sic intelliguntur.  Tamen satis credo sufficere iuramentum impetrantis cum uno teste ad faciendum fidem super impetratione litterarum, ex quo constat de mandato, infra, de procurat., ex insinuatione.  Vincen. dixit quod generalis procurator sufficit ad hoc, quod est contra istam litteram et contra legem, ff. de off. eius cui man. est iur., quaecumque.  Sed ipse exponit, speciali, id est expresso, quod non videtur verum, quia in generali procuratione nihil de impetratione exprimitur, et hoc dicit per legem quae potius contradicit, ff. de procur., procurator totorum.  Sed si haberet generalem procurationem ad lites et liberam administrationem, satis credo quod possit litteras impetrare, ut ff. de procur., procurator cui; infra, de procurat., petitio.  Sed si haberet mandatum generale ad negotia tantum, non credo quod possit litteras impetrare ad lites, quia, ut hic dicitur, speciale mandatum exigitur in hoc casu, arg. legis praedictae ff. de procur., procurator totorum.  Curia tamen non servat hoc quod hic et in concilio dicitur, nec daret litteras propter hoc appellanti.

 Personis
Puta liberi, parentes, fratres, assines, et liberti, ff. de procur., sed et hae personae; quia et agere possunt pro talibus coniunctis personis, dum tamen contraria voluntas non appareat, ff. de procur., Pomponius § ulti.

 Si revocatio
Sed quis probabit revocationem pervenisse ad procuratorem?  In casu isto capitulum Laudunense debet probare hoc, alias regulare est quod actor semper debet probare mandatum, ut dixi supra, de rescript., nonnulli.  Papa tamen contrarium dicit, quod reus debet probare quod non sint impetratae per procuratorem, quia non est praesumendum quod suam pecuniam iactet, et ita propter praesumptionem tranfertur probatio in reum.

 Mandatum dominus revocavit
Et ita idem est si mandatum fuerit revocatum, ac si non habuisset mandatum, immo plus, quia contra voluntatem domini, quare litterae non valent.  Et ita patet hic ex littera sequenti, quod ratihabitio in tali casu locum non habet adversario contradicente.  Item si procurator mandavit hanc impetrationem alii, numquid valebunt litterae impetratae per illum?  Videtur quod non, quia procurator ante litem contestatam alium procuratorem dare non potest, C. de procur., neque tutores; et C. de procur., nulla dubitatio.  Tu dicas quod bene valent litterae illae impetratae per illum, cui procurator mandavit.  Et quod dicitur, procurator ante litem contestatam non potest alium procuratorem constituere, istud verum est ad agendum, sed ad negotia procurator datus alii demandare potest, ff. mand. vel cont., si procuratorem § 1; et ff. de negot. gest., si quis mandato.  Et talis procurator bene committitur in curia, et consuevit dici in procuratione: do tibi potestatem ut alium possis, si necesse fuerit, constituere procuratorem.

X 1.03.34 Significante V. nos

 Non de Remensi
Sed videtur quod hoc sibi obesse non debuit, quia si hoc dixisset, nihilominus litteras habuisset, supra, de rescript., super litteris.  Quia ex quo de corpore constat, extrinseca non nocetur, licet omnia non exprimantur, infra, de cons. et affin., tua; et ff. de rei vend., si in rem, in fi.  Et certum dicitur sive proprio nomine, sive demonstratione quae vicem proprii nominis obtinet, designetur aut etiam digito ostendatur, ff. si cert. pet., certum est; et ff. de rei vend., si in rem, in fi.  Sed iste personaliter ostenditur, ergo videtur quod sit per litteras tales audiendus.  Praeterea non debet ei tali error obesse, cum constet de errore, C. de iuris et fact. ignor., error facti.  Praeterea falsa causa non perimit legatum, sive falsa demonstratio, C. de fals. caus. adiec., etiam si; ff. de condi. et demon., falsa demonstratio; et infra, de conver. coniug., ex parte tua.  Nec mendacium obligantis impedit obligationem, infra, de conver. coniug., veniens.  Sed ista non prosunt, quia ratio illius decretalis super litteris non habet locum ubique.  Numquid si Titius appellet se Seium in litteris, valebunt litterae?  Quia si hoc dixisset Papae, nihilominus litteras habuisset, non prodest ei talis ignorantia sive error, immo nocet, quia litterae non valebunt, ut hic dicit, et quia non cadit in iurisdictionem istius delegati, quia Papa non intendit dare iurisdictionem nisi in hominem Remensem diocesis.  Et praeterea inconveniens videretur si tales litterae hic deberent valere huic, quia sic viderentur incertae, quia V. alius diocesis Remensis per illas litteras posset conveniri.  Et ita una clausula quae certa et determinata videretur, posset trahi ad plures personas, quod esse non debet, quia generalitas in huiusmodi litteris reprobatur, supra, de rescript., ad haec; et quia rescripta stricti iuris sunt, infra, de offi. deleg., P et G; et restringendae sunt lites potius quam laxandae, supra, de rescript., nonnulli.  Et ratio illius decretalis super litteris tunc habet locum, quando ex quo dictum est vel tacitum, Papa citius movetur ad dandum vel denegandum rescriptum, infra, de rescript., ex insinuatione; et infra, de rescript., si proponente; et supra, de rescript., cum adeo.  Sed hic non est ita.

X 1.03.35 Rodulphus clericus rector

 Sagiensis diocesis
Per hoc patet expresse, quod aliud est dicere, et alios comprehendit clericus diocesanus, et alios clericus Civitatensis, infra, de verb. sign., cum clerici.  Et ita dicendo, quidam Bononiensis diocesis nullus civis poterit conveniri, et ideo in clausula illa, et quidam alii, debet poni et dici sic, et quidam alii civitatis et diocesis Bononiensis, et sic tam de civitate quam de diocesi per illam clausulam poterunt conveniri, quia civitas et diocesis diversa sunt, licet sub una iurisdictione sive uno episcopo, infra, de censib., venerabili.  Et est simile, quia licet episcopus sit in ecclesia, et ecclesia in epicopo, ut 7. q. 1, scire, tamen quandoque nomine episcopi non designatur ecclesia, licet ipse sit caput ecclesiae, infra, de testamen., requisisti.  Si dixisset Sagiensis episcopus, et quidam alii, tunc per illam clausulam, quidam alii, videtur quod tantum illi de civitate conveniri debeant, quia determinatio praecedens, scilicet, Sagiensis, intelligitur repetita, et est sensus, quidam alii Sagienses, ut 32. q. 7, Apostolus; et ff. de ver. oblig., Titia § 1.  Immo et diocesani possunt conveniri, infra, de rescript., significavit; quia clausula illa vaga est et generalis, sed non extra diocesim, ut supra, de rescript., pastoralis § 1.  Si dicas, et quidam alii Sagienses diocesis modo clausula illa, quidam alii, restringitur per determinationem sequentem ad illos de diocesi tantum, alioquin non esset differentia inter ista nomina Bononiensis et diocesanus, sed constat quod diversa sunt, et diversa significant, non enim sunt synonyma, unde bona fuit appellatio rectoris qui erat de civitate.  Si sic diceretur, episcopus Sagiensis et quidam alii iurisdictionis ipsius, vel quidam alii subditi ipsius, tunc per clausulam illam, quidam alii, possent conveniri tam de civitate quam de diocesi, quia talis clausula generalis ad omnes interius et exterius extenditur.  Item ex alia causa non poterat conveniri per litteras illas, quia minora negotia ibi exprimebantur, unde per generalem clausulam super maioribus non poterat conveniri, supra, de rescript., sedes.  Sed hanc exceptionem non opposuit B.  Sed pone quod non opposuisset illam exceptionem, nec illam de maiori negotio, et sic iudex processisset ad sententiam condemnationis, numquid valuisset sententia?  Videtur quod sic, quia huiusmodi exceptiones dilatoriae videntur.  Sed contra credo, quia per hanc clausulam, et quosdam alios Sagiensis diocesis, datur iurisdictio tantum in diocesanos et non de civitate, et per hanc clausulam in rebus aliis non datur iurisdictio super maioribus negotiis, supra, de rescript., sedes.  Unde talis sententia non tenet deficiente iurisdictione.  Nec etiam credo posse prorogari iurisdictionem in primo casu, ut infra, de offi. deleg., P et G, nec in alio, quia consensus privatorum eum iudicem non facit qui nulli praeest iurisdictioni, C. de iuris., privatorum.

X 1.03.36 Significavit nobis comitissa

 Viveret
Iste comes dum vivebat, poterat per litteras illas conveniri, sed eo mortuo successor eius non potest.  Et sic patet expresse per decretalem istam, quod rescripta saltem re integra non extenduntur ad successores illorum contra quos fuerant impetrata, vel qui per ea poterant conveniri.  Et ita morte illius contra quem impetratur, finitur mandatum, sicut et morte mandantis, infra, de offi. deleg., relatum; et infra, de offi. deleg., gratum; et infra, de offi. deleg., licet; et infra, de offi. deleg., quoniam Apostolica.  Et sic eodem modo finitur morte impetrantis, ita quod non transit ad successores, saltem re integra.  Et hoc ideo contingit, quia rescripta personalia sunt, nec ad personas vel ad res alias, quam quae continentur ibi, extenditur infra, de offi. deleg., cum olim abbas; et infra, de offi. deleg., P et G.  Et hoc probatur hic manifeste.  Arg. contra infra, de iudic., quia V; et infra, de alienat. mut. iud., ex quorundam; et infra, de alienat. mut. iud., ex parte; et infra, de concess. praeben., proposuit.  Sed verum est quod re integra finiuntur huiusmodi rescripta, ut hic dicitur.  Et est hic arg. quod data litterarum est consideranda, supra, de rescript., eam te; et supra, de rescript., constitutus.  Contra infra, de praeben., dilectus filius 2, ubi de hoc; et supra, de rescript., eam te.  Item signatur contra infra, de for. compet., dilecti, ubi convenitur successor per litteras impetratas contra praedecessorem.  Sed hic conveniebatur successor et antecessor per clausulam generalem, et ideo re integra finitur hic tale mandatum, sed ibi, scilicet, in contrario litterae impetratae specialiter fuerunt contra praedecessorem, et finguntur una persona antecessor et successor, quia contra dignitatem impetratae intelliguntur, quae non moritur, infra, de offi. deleg., quoniam abbas.  Sed si dictum fuisset contra episcopum Tullensem et comitem Namutensem, tunc comitissa, poterit conveniri, quia contra comitatum litterae impetrantur.  Et sic poterat conveniri quicumque succederet in comitatu illo, sicut in capitulo infra, de for. compet., dilecti.  Vel dic quod in capitulo infra, de for. compet., dilecti, praedecessor fuit citatus.  Et sic planum est, et nullum contrarium, sed non colligitur ex capitulo infra, de for. compet., dilecti, quod antecessor fuerit citatus.

 Dum viveret
Et sic videtur quod si citatus fuisset frater illius comitissae, perpetuatum fuisset rescriptum contra successores illius contra quem impetratur, et eadem ratione et impetrantis, sicut perpetuatur per citationem quantum ad mortem delegantis, ut post decessum valeat delegantis, ut in praedictis decretalibus infra, de offi. deleg., gratum; et infra, de offi. deleg., licet.  Arg. infra, de appell., ut debitus; supra, de rescript., capitulum.  Nam video quod non transeunt ad successores post conventionem transeunt, arg. infra, de dona., propter, a contrario sensu; arg. C. de revoc. donat., etsi perfectis; et C. de revoc. donat., generaliter, in fi.; et in querela inofficiosi testamenti, C. de inoffic. testam., si pater; et C. de inoffic. testam., si quis filium; et melius, ff. de inoffic. testam., posthumus § ulti.; et C. de novat., si delegatio; et iudicio coepto negotium transit ad heredes, C. de iureiuran., authen. principales.  Satis credo quod si ille fuisset ad iudicium evocatus, perpetuatae esent litterae, ut successores impetrantis possent agere postea per illas, et contra reum, et successores ipsius, ut hic innuit satis expresse cum dicit: nec per litteras ipsas fuit ad iudicium evocatus.  Et postea dicit, si est ita, unde illa clausula respicit omnia supradicta, scilicet, quod eo vivente fuerunt impetratae, nec fuit ad iudicium evocatus, et est simile supra, de rescript., olim, ubi clausula ista, si est ita, respicit omnia superiora.  

X 1.03.37 Ex insinuatione episcopi

 De monitoriis
Sic patet quod executoriae non valent facientes mentionem de monitoriis, ubi monitoriae non praecesserint, quia veritate tacita sunt obtentae, et falsitate expressa, ut facilius litteras executorias obtineret, tamquam si tacuisset veritatem exprimendo, executorias non habuissent, ut supra, de rescript., super litteris.  Item si tacuisset alium de mandato Papae fuisse receptum, non valuisset rescriptum, infra, de rescript., mandatum; et infra, de rescript., abbatem.  Quae enim sint exprimenda in beneficiis impetrandis, dicetur infra, de rescript., si proponente.  Quandoque tamen executoriae prima vice conceduntur, supra, de rescript., capitulum, sed illud de speciali gratia.  Sed ordo et consuetudo curiae est, quod primo monitoriae, secundo praeceptoriae, ultimo executoriae conceduntur, supra, de rescript., constitutus.  Et est hic argumentum, quod si quis in aliquo instrumento faciat mentionem alterius instrumenti, non creditur ei nisi exhibeat primum, C. de edend., authen. si quis; et infra, de fide instrum., si scripturam; et infra, de offi. deleg., cum in iure.

X 1.03.38 Mandatum Apostolicum

 Mandatum
Videtur fatua haec quaestio, cum diceretur in litteris, si pro alio non scripsimus, qui huiusmodi gratiam prosequatur.  Dubium potuit esse ex eo quod dicit, qui huiusmodi gratiam prosequatur, quia iam receperant alium de mandato Papae, et sic non prosequebatur.  Immo iam prosecutus erat illam gratiam ex quo credebat ex verbo illo, prosequatur, quod non competeret ei exceptio, cum iam esset receptus.  Multo fortius competebat, ut hic patet, et competit haec exceptio recepto mandato, si postea pro alio mandetur, licet primus adhuc non sit receptus, infra, de rescript., abbatem; et supra, de rescript., capitulum; secus si esset repulsus.

 Super receptione duorum
Et ita habes hic, et infra, de rescript., litteris; et infra, de rescript., abbatem, quod Papa non intendit aliquos gravare super receptione duorum.  Quare si scribit pro aliquo recipiendo in aliqua ecclesia, licet clausula illa, si pro alio non scripsimus, non sit ibi, tamen subintelligitur sicut illa, si persona idonea est, infra, de elect., causam quae.  Et sicut illa, si preces veritate nitantur, supra, de rescript., ex parte Conventrensis, quia non est intentio Papae gravare aliquos in receptione plurium, ut dicit hic.  Alii dicunt in contrarium, quod in favorem ecclesiae ponitur illa clausula, si pro alio non scripsimus, quia si non opponatur, nihilominus tenentur eum recipere pro quo secundo mandatur.  Sed ista littera, ut mihi videtur, contradicit, et Papa consuevit illam exceptionem removere dicendo, non obstante si pro alio vel aliis scripsimus, sicut dicit, non obstante certo canonicorum numero iuramento firmato, vel quacumque alia firmitate vallato, et secundum illos frustra apponitur, non obstante si pro alio, etc.

 Non fuerit intentio
Arg. quod Papa per suas litteras non vult alicui grave praeiudicium inferre sic, infra, de offi. deleg., super eo; et infra, de offi. ord., licet; et infra, de auctor. et usu pal., ex tuarum; et 9. q. 3, nunc vero; et ff. ne quid in loc. pub., praetor ait § si quis a principe; et ff. ne quid in loc. pub., praetor ait § merito; et infra, de consuet., cum olim, in fi.  Item intentio mandantis consideranda est, infra, de praeben., cum causam; et infra, de praeben., cum olim; et infra, de procurat., petitio.  Et eadem ratio quae movet delegantem, movere debet delegatum, supra, de rescript., super litteris.

X 1.03.39 Litteris Apostolicis

 Monitorias
Arg. quod per monitorias ius acquiritur, quod non est verum.  Nec etiam per praeceptorias vel etiam executorias, sed officium iudicis imploret ut recipiatur, de hoc notatur infra, de renunciat., veniens, in notula quae incipit, arg. quod per litteras.

 Cum factum praedecessoris
Nota arg. quod successor tenetur adimplere factum praedecessoris sui, 12. q. 5, quia Ioannes; et 16. q. 6, illud.  Sic et mandatum seu praeceptum factum praedecessoris, successor tenetur adimplere, 18. q. 2, dudum.  Sic etiam patet ex hac decretali, quod si aliquis sit receptus ad mandatum legati vel praedecessoris, per hoc non fit praeiudicium successori, nec intelligitur ecclesia gravata in eo casu, et sicut clausula illa, si ad mandatum Papae alium recepistis, habet tantum locum in eo qui mandat.  Nec habet exceptionem si ad mandatum praedecessoris vel legati alium recipit, sed etiam in legato ipsius mandantis videtur contrarium, quia auctoritate Papae qui delegavit factum est, et qui per alium facit, per seipsum facere videtur, ff. de admin. tut., ita tamen § gessisset; et infra, de sent. excom., mulieres.  Si hoc sit factum de speciali mandato, locum haberet exceptio, sed de generali non videtur.

X 1.03.40 Abbatem qui mandatum

 Iam recepit
Vide quod dicit, qui mandatum Apostolicum iam recepit.  Non dicit, qui iam providerit, et sic patet quod qui primo suum mandatum repraesentat, ille debet beneficium obtinere, ut supra, de rescript., capitulum; et infra, de appell., ut debitus.  Et sic tenebatur abbas iste providere S. clerico, cum tamen alii de mandato eiusdem non providerit, nec episcopus per litteras illas generales potest cogere abbatem, ut dicit, super ecclesiis vel beneficiis conferendis.  Ista tria capitula superius proxima idem videntur dicere, tamen differunt.

 Per litteras generales
Hic habes quod generale mandatum secundo impetratum, non derogat speciali primo impetrato.  De hac materia dictum est supra, de rescript., sicut Romana.

 Faceret provideri
Per hanc formam non potest facere provideri in aliqua praelatura, infra, de praeben., cum olim, nisi hoc specialiter exprimatur in litteris, ut hic dicitur in fine huius capituli.  Per istam formam facias provideri executor cui hoc ius mandatur, potest solummodo excommunicare contradicentes sibi, sed non potest eum instituere vel in possessionem mittere.  Contrarium tamen videtur infra, de praeben., pro illorum.  Sed non contradicit, et intellige prout ibi notatur.  Sed per formam istam: mandamus tibi quod provideas tali in aliqua ecclesiarum tuarum, potest illum ponere in possessionem, investire, ac excommunicare contradictores, nisi rationabile aliquid ostendatur, secundum quod dicitur hic in fine, potestatem habeat providendi, et ita utraque formarum istarum exprimitur in capitulo isto.  Et de hoc notatur infra, de concess. praeben., cum nostris; et infra, de praeben., cum olim.

 Providendi
Cum dicitur in litteris, auctoritate nostra provideas in aliqua ecclesia tuae diocesis, etiam si curam habeat animarum.  Ber.

X 1.03.41 Ab excommunicato qui

 Concilii generalis
Infra, de sent. excom., sacro.

 Ad excommunicatorem
Sed quare remittitur ad ipsum, cum iam inique processerit contra ipsum, et ideo suspectus est ei?  Ad hoc dicas quod haec est forma et consuetudo ecclesiae, quod si aliquis conqueritur se excommunicatum iniuste fuisse, sive contra debitam formam concilii generalis, si periculum non est in mora, remittitur absolvendus ad suum excommunicatorem, infra, de sent. excom., sacro.  Et in hoc defertur ipsi excommunicatori, ut factum suum ipse corrigat, qui veritatem ignorare in proprio facto non debet, ut hic dicit, et infra, de offi. ord., ad reprimendam.  Et forte ad verecundiam suam ut suum proprium factum corrigat et emendet, quod quidem potest infra, de accusat., qualiter et quando 1; et infra, de elect., nosti; et 35. q. 9, quod quis.  Sed potius parcitur ei ex eo quod ipsemet absolvet, maius esset ei opprobrium si alius factum suum corrigeret, nec debet etiam expectare ut ab aliis corrigatur, in Auth. de nupt., in fi., coll. 4; et ideo dicit, licet in hoc deferatur eidem.  Et quia per simplicem querimoniam retulit hoc ad superiorem, et non per appellationem remittitur ad excommunicatorem, si enim appellasset, non remitteretur ad excommunicatorem, infra, de sent. excom., per tuas; nisi vellet superior ei facere gratiam, ut in dicto capitulo infra, de sent. excom., per tuas.  Et hoc in ordinario, secus in delegato quando ab ipso appellatur, tunc non remittitur ad delegatum.  Sed quid de causa principali, numquid ipse idem potest cognoscere de hoc?  Ita quidam ex quo non appellavit, debuit enim appellare, et sic esset exemptus in totum, arg. infra, de appell., ad haec si in; et infra, se appell., proposuit.  Et ita suspensus vel excommunciatus minori excommunicatione potest absolvere excommunicatum, infra, de sent. excom., sacro; et suspensus suspensum, infra, de sent. excom., duobus, ubi de hoc.  Si vero iudex iste certus est quod iuste processit, non absolvet illum, quia delegatus cum de hoc constiterit, remitterit illum ad suum excommunicatorem, ut eius mandato pareat.  Quid de principali quaestione?  Dic ut in ultima notula dicitur.

 Exequantur
Isti non possunt absolvere illum nisi post terminum elapsum assignatum ipsi excommunicatori, alias non teneret absolutio, sic infra, de appell., ut debitus.

 De facto suo certus esse
Et sic videtur quod non licet alicui factum proprium ignorare, et hoc verum est nisi habuerat probabilem causam ignorantiae, 34. q. 2, in lectum; arg. 1. q. 1, si quis a simoniacis.  Alias ignorantia proprii facti non excusat, quia non est versimile, quod quis ignoret vires patrimonii sui, C. de rescind. vend., quisquis, et hic.  Sed in facto alieno tolerabilis est error vel ignorantia, ff. pro su., usucapio.  Et hoc verum est si probabilis est, sed crassa et supina ignorantia in facto alieno non excusat, 16. dist., quod dicitis; et 12. q. 2, qui et humanis; et infra, de postul. praelat., ad haec.  In talibus non requiritur quod sit nimis diligens et curiosus, nec nimis negligens, ff. de iuris et fact. ignor., nec supina.  De hac materia nota 1. q. 4, turbatur § notandum.  Arg. est hic quod in notoriis nullae sunt partes iudicis, nisi quantum ad sententiam.

 Cognitio
Tamen antequam cognoscant utrum iuste vel iniuste sit excommunicatus, debet absolvi si hoc petierit, praestita cautione et iuramento quod parebit mandatis ecclesiae, infra, de offi. deleg., cum contingat; et postea isti delegati cognoscent utrum fuerit excommunicatus contra statuta concilii generalis, et si invenerint quod iuste fuerit excommunicatus, aut servata fuerit forma concilii, remittent illum ad suum excommunicatorem, ut eius mandato pareat super causa pro qua fuerit excommunicatus, infra, de offi. deleg., prudentiam, vers. fi.  Et hoc quod diximus debet statim absolvi antequam cognoscatur, verum est nisi adversarius obiiciat quod non debet statim absolvi, quia fuerit excommunicatus pro manifesta offensa, vel quia non paret rei iudicatae, ff. de rei vend., qui restituere; et infra, de offi. deleg., quaerenti; quo probato non absolvetur nisi satisfaciat, infra, de verb. sign., ex parte in Christo; et infra, de verb. sign., cum olim; et infra, de sent. excom., extravag. solet, in decretali nova.  Si vero invenerint quod iniuste fuerit excommunicatus, tunc delegati isti cognoscent de causa illa pro qua fuerit excommunicatus.

X 1.03.42 Si proponente aliquo

 Minus competens
Sed videtur quod hoc obesse non debeat, quia huiusmodi modica non nocent.  Modica enim res non inducit simoniam, infra, de simon., etsi quaestiones; et 1. q. 1, iudices; et modicum damnum de facili toleratur, 12. q. 2, bonae rei; et modica potest episcopus alienare, 12. q. 2, terrulas; nec pro modico restitutio datur, ff. de in int. rest., scio; et pro modico nec plus nec minus, de conse. dist. 2, re vera; nec pro modico datur actio de dolo, ff. de dolo mal., si oleum, in fi.  Sed contrarium videtur, quia fraudulentur tacuisse videtur, ut citius litteras impetret, et quae in fraudem fiunt, imputantur, supra, de rescript., super litteris.  Praeterea iste recipiendo modicum beneficium sibi praeiudicavit, unde quaerat sibi victum ex artificio suo, 91. dist., clericus victum.  Quia ex quo semel placuit, amplius displicere non potest, 32. q. 5, horrendus.  Et unusquisque in ea vocatione maneat in qua vocatus est, 70. dist., sanctorum.  Et exemplo Apostoli faciat dicentis: ad omnia quae mihi opus erant ministraverunt manus istae, 21. q. 1, clericus.  Immo non est aliquis instituendus nisi tantum sibi assignetur, quod sibi providere et episcopalia iura persolvere possit, infra, de praeben., de monachis.  Planum est enim quod tenetur inde facere mentionem, alias non valerent litterae, et sic solvitur hic quaestio illa quae ponebatur infra, de praeben., cum teneamur.  Sed adverte quod dicit in principio: si aliquo proponente se nullum beneficium ecclesiasticum assecutum.  Si ita quis modicum habens beneficium significet Papae sine dubio mentitur, et ideo nullum commodum debet habere de litteris, supra, de rescript., super litteris; quia in fraudem tacet modicum beneficium.  Sed si aliquis diceret ita domino Papae, supplicat sanctitati vestrae talis pauper clericus, ut in tali ecclesia beneficium ei conferre dignemini, numquid valent tales litterae?  Quia tacuit de modico beneficio, et tamen verum dixit, quia pauper est in veritate.  Ista forma non videtur contradicere huic decretali, quia non dicit se habere vel non habere beneficium.  Dici potest adhuc quod non valent, quia semper videtur tacere in fraudem beneficium, licet modicum, ut citius litteras obtineat simpliciter se pauperem clericum appellando, quia per hoc intelligit Papa quod nullum habeat beneficium.  Quidam dicunt quod bene valent, quia non dicit se nullum, sed pauper beneficium habere, infra, de praeben., dilectus filius 2; et bene dicunt quod non est necesse, quod de modico teneatur facere mentionem, supra, de rescript., postulasti.

 De hoc mentionem
Nota ergo quod qui habet modicum beneficium, nihilominus tenetur inde facere mentionem, et multae conditiones aliae subintelliguntur sine quibus litterae non valent.  Si est clericus, infra, de transact., ex litteris.  Item si non habeat aliud beneficium, supra, de rescript., cum adeo.  Item si vult residere in ecclesia, infra, de cleri. non residen., relatum.  Item si est dignus, supra, de rescript., cum adeo; et infra, de elect., causam quae.  Item si ecclesia tot potest sufficere, infra, de instit., non amplius; et infra, de instit., auctoritate; et infra, de vit. et honest. cler., quoniam; et supra, de consti., cum M.  Item si de terra illa est oriundus, 71. dist., hortamur; et C. de episc. et cler., in ecclesiis; et infra, de cleri. peregri., te nobis.  Si habet perpetuam vicariam quae sufficiat sibi, supra, de rescript., postulasti.  Item si ad mandatum Papae alius sit receptus, supra, de rescript., ab excommunicato; supra, de rescript., abbatem; supra, de rescript., litteris.  Vel si quam aliam iustam habeat excusationem, supra, de rescript., si quando, unde potes notare versus: clericus indigena dignus pauper residensque // Redditus ut pateant scriptis sunt ita necesse.

X 1.03.43 Quia nonnulli diversis

 Sub nomine suo
Sex vitia in hoc capitulo reprehenduntur.  Primo reprehenduntur illi qui litteras suo nomine impetratas aliis eiusdem nominis tradunt, et qui eas tali modo recipiunt.  Item et illi qui trahunt ad iudicium illos contra quos nil habent quaestionis.  Et qui litteras ad futura extendunt negotia, quae nondum erant tempore impetrati rescripti exorta.  Item qui super uno negotio trahunt reum ad diversos iudices, vel etiam trahunt reum super pluribus personalibus actionibus coram diversis delegatis, quae sub uno iudice commodius tractarentur.  Item et reus qui eodem tempore trahit actorem ad diversa loca, vel indeterminate ad villam, quae habet commune nomen cum pluribus villis.  Omnes istae personae quae malitiam istam exercent carere debent commodo litterarum, et in expensis sunt puniendae, et hoc dicit decretalis.

 Eiusdem nominis
Tali malitiae obviandum est, et potest de facili obviari ut proprium nomen cum cognomine in litteris apponatur.  Et huiusmodi generalitas nominis removeatur, ita quod de persona contenta in litteris constet, arg. ff. si cert. pet., certum.  Et tam isti qui litteras tradunt, quam qui modo tali recipiunt, eodem reatu criminis involvuntur; simile infra, de restit. spol., saepe; et infra, de alienat. mut. iud., ex quorundam; et infra, de alienat. mut. iud., ex parte; et infra, de iudic., quia V.

 Quaestionis
Et isti quidem recte puniuntur qui calumniose trahunt alios ad iudicium, quia debent expelli, et in expensis condemnari, infra, de poeni., calumniam; et ff. de iud., cum quem temere; infra, de dolo et contum., extravag. actor, in decretali nova Inno. iiii.

 Ad futuras trahunt controversias
Sed videtur quod hoc quidem fieri possit, quia rei quae nondum est potest constitui servitus, ff. de servitu. urb. praed., si servitus § futuro aedificio; et ff. si serv. vend., si qua; ff. de servitu. rust. praed., Labeo.  Sed contra, res quae nondum est accusari non potest, infra, de despon. impub., ad dissolvendum.  Et id de quo agendum est primo in rerum natura debet esse, ff. de iure cod., quidam referunt § 1; et collegio quod nondum est non datur privilegium, infra, de eccl. aedif., ad audientiam 2; et praedio quod nondum est, etc.; ff. comm. praed., aedificia.  Nec potest dici verum quod numquam fuit, de poen. dist. 2, in fi.  Praeterea decretum ipso iure nullum est quod est datum de ea re quae adhuc in controversia non est, ff. quod cui. univ. nom., item eorum § si decuriones.  Ergo recte dicit quod rescripta ad futura negotia non trahuntur, quod verum est per iura praedicta in contrarium signata, et arg. bonum ff. de aur. arg. leg., si ita.

 Super uno negotio
Hoc planum est, quia debet commodo carere utriusque rescripti, supra, de rescript., ex tenore; et in expensis puniri, ut hic in fine dicit.  Immo videtur quod debeat causam perdere sicut ille qui petit servum in diversis iudiciis perdit causam, C. de assert. toll., lites § ulti.  Quia ubi coepit iudicium ibi debet finiri, infra, de for. compet., proposuisti; et ff. de iud., ubi.

 Personalibus actionibus
Et in hoc obviandum est eorum malitiis, quia malitiis hominum non est indulgendum, supra, de rescript., sedes; ff. de rei vend., in fundo.  Et malitia satis apparet, si illum quem pro talibus actionibus commodius potest trahere coram uno, trahit illum ad diversos iudices, quia quasi unum negotium est, et perinde habetur ac si super eodem negotio traheret illum ad diversos iudices, immo videtur quod omnes illas personales actiones possit proponere in eodem libello, C. de annal. except., si ex multis.  Sed etiam processus per tales litteras habitus non valet, ut in decretali Inno. iiii infra, de rescript., extravag. dispendia; secus in realibus, ut nota in dicto capitulo infra, de rescript., extravag. dispendia.

 Per varias litteras
Secus si coram ordinario, quia si pro una personali actione conveniatur coram delegato, pro alia personali poterit conveniri coram ordinario, ut videtur.  Alii contrarium dicunt.  Sed si coram pluribus ordinariis quis trahatur, idem credo quod in delegatis.  Et idem videtur si coram delegato et ordinario trahatur, quia eadem causa videtur.

 Ad diversa loca
Per hoc quod dicitur, ad diversa loca, videtur quod possit reus trahere actorem ad unum locum certum et determinatum, quod videtur hic innui, et quod possit habes supra, de rescript., pastoralis, 2. resp.; et infra, de offi. deleg., prudentiam § ulti.  Sed contra C. de sent. et interloc. om. iud., authen. et consequenter, ubi dicitur quod reus actorem ad iudicem alium trahere non debet, sed coram eodem, nisi tunc demum lite finita.  Respondeo quod reus bene potest trahere actorem ad iudicem alium pendente priori iudicio, quasi ad unum non prohiberetur.  Sed actor habet exceptionem, ne reconveniatur a reo coram alio iudice, nisi lite finita, et nisi admittatur talis exceptio, tenebit appellatio, si interponatur per authenticam praedictam C. de sent. et interloc. om. iud., authen. et consequenter.  Et ita per exceptionem suspenduntur litterae rei usque ad litem finitam, et si non excipiatur, bene potest procedere contra illum actorem.  Dic super hoc ut dicit illa decretalis Inno. iiii infra, de rescript., extravag. dispendia; et infra, de mut. petit., prudentiam.

 Vel indeterminate
Quod esse non debet, quia certus locus providendus est, alias intelligeretur de illo loco ubi iudicare consuevit, ff. de iud., si locus; ff. de recepti., si cum dies § si arbiter; arg. C. quom. et quan. iud. sent. prof., si ut proponis.  Generalitas enim parit obscuritatem, ff. de iure fisc., ita fidei; quia deliberare non potest, infra, de appell., significantibus.  Et nimia generalitas reprobatur, infra, de dolo et contu., ex litteris.  Et perinde est ac si nullum locum statuisset, arg. ff. de interrog. act., de aetate § nihil.  Etvagari non licet cum alterius damno, ff. de iniuri., praetor.  Et in tali casu teneret appellatio, sicut ibi, et infra, de appell., significantibus; et infra, de libel. oblat., dilecti.  Et ubi in aliquo loco nominis eiusdem haberet habitationem, et non in aliis, tunc debet intelligi de illo loco, ubi quandoque habitat.

 Expensis ac damnis
Et merito debet istorum malitia puniri in expensis et damnis alteri parti, supra, de rescript., caeterum; et infra, de dolo et contu., ex litteris; infra, de appell., ut debitus.  Sed quis puniet eos, cum isti non habeant iurisdictionem, et non possunt illos punire?  Ordinarius non potest illos punire, quia in hoc nullam habet iurisdictionem.  Quidam dicunt quod ordinarius illos punire debet.  Mihi videtur quod isti iidem iudices poenam istam debent imponere super expensis et damnis in hoc saltem habent iurisdictionem, ut de precum veritate cognoscant, et poenam imponant, ut hic videtur, quod eodem modo intelligitur, supra, de rescript., caeterum, ubi est arg. quod secundi iudices debent hanc poenam imponere.  Ad hoc est opp. arg. supra, de rescript., super litteris, in fi.; et infra, de appell., ut debitus.  Et si hoc non fecerint iudices, dummodo petitum fuerit ab eis de sua substantia, illud detrimentum restituere compelluntur, C. de iud., sancimus.  Et poterunt isti iudices conveniri coram ordinario vel delegato condictione ex illa lege C. de iud., sancimus.  Sed quod isti iudices quibus huiusmodi litterae diriguntur non possint, videtur per decretalem praedictam infra, de dolo et contu., ex litteris, ubi primi iudices condemnant, et non secundi.  Sed illud ideo fuit quia coram primis iudicibus obiiciebatur de secundis litteris ab altera parte impetratis, non facientibus expressam de prioribus mentionem.  Unde primi iudices consuluerunt Papam quod iuris esset, et respondet prout patet in littera, scilicet, quod ipsi primi iudices condemnent partem alteram in expensis propter dolum suum, alias secundi deberent imponere poenam illam, si coram ipsis fuisset exceptum de primis, et remittere partes ad primos, ut sic illi iudices poenam istam imponant coram quibus excipitur, vel quia in litteris secundis continetur quod primi hoc faciant.  Alias secundi debent condemnare, quia si diceretur quod isti iudices quibus litterae huiusmodi diriguntur hoc facere non possent, per hoc lites ex litibus orirentur, quia pro eisdem expensis oporteret eos iterum litigare, unde tutius est et melius quod hoc faciant, ut per hoc malitiis istorum per poenam huiusmodi obvietur.

