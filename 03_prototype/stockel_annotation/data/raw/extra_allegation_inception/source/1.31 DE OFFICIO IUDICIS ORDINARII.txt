X 1.31 DE OFFICIO IUDICIS ORDINARII

X 1.31.01 Perniciosam

 Inquirere
Tunc, scilicet cum frequens et clamosa fama est contra subditum, quae obtinet vicem accusatoris, infra, de accusat., qualiter et quando 2; et infra, de simon., licet Heli.  Et tunc possunt testes introducere contra illos, 11. q. 3, praecipue; etiam lite non contestata, infra, ut lite non cont., quoniam § sunt et alii.

 Iudicare
Undecumque illi sint.  Praeses enim provinciae purgare debet provinciam suam malis hominibus, nec distinguitur undecumque sint, ff. de off. praes., praeses provinciae in suae provinciae; et 6. q. 3, placuit; et C. ubi de crim. agi oport., authen. qua in provincia.

 Secundum quod canones censent
Dicunt quod canones episcopi causas synodales inquirere debent, et testes maturiores in parochia constituere, ut causam synodalem ad episcopum deferant, 35. q. 6, episcopus in synodo.  Ad episcopos enim pertinet inquirere de huiusmodi criminibus ecclesiasticis, de adulteriis, de consanguinitate inter virum et uxorem, et 35. q. 6, episcopus in synodo; et 35. q. 6, ab isto die; et 35. q. 6, multorum; et 35. q. 6, ab isto die in antea istam.  Item de haeresi, infra, de haeret., excommunicamus itaque § adiicimus.  Item crimen usurarum, sacrilegii, simoniae, et similia proprie spectant ad ecclesiasticum iudicem.  Et de his principalibus inquirere debent episcopi et punire, et etiam de quocumque mortali peccato, infra, de iudic., novit.  Item ex eo quod dicit hic, inquirere, ulcisci, et punire secundum quod canones censent, est arg. quod iudex debet iudicare secundum allegata, et secundum canones et leges, et non secundum conscientiam, ut expresse dicitur 11. q. 3, summopere; et 3. q. 7, iudicet; et 6. q. 2, si tantum; et 6. q. 2, placuit; et infra, de offi. ord., si sacerdos; et C. de iud., rem non novam; et in Auth. de iudicib. § quia vero, coll. 6; et in Auth. de defensor. civit. § iusiurandum, coll. 3; et ff. de off. praes., illicitas § 1.  Arg. contra infra quod potest iudicare secundum quod putat, ff. quis a quo appel., appellari; et ff. de recepti., qualem; et 11. q. 3, tunc vera est; et arg. 8. dist., qui contempta veritate.  In hoc casu quando iudex aliud habet in conscientia, et aliter constat per probationes legitimas, dicunt quidam quod debet alii causam delegare, ff. de iuris., praetor.  Alii dicunt et melius, quod licet iudex aliud habeat in conscientia sua quam constet per allegat, debet iudicare secundum quod facta est fides sibi in iudicio per iura primo dicta.  Et non debet sequi conscientiam, quia non scit illa tamquam iudex, sed tamquam Deus, infra, de offi. ord., si sacerdos; et 6. q. 2, si tantum; et 6. q. 2, placuit.  Nec peccat, nec dicitur facere contra conscientiam, et ita nec in condemnando nec in absolvendo sequatur conscientiam.  Et quod ita sit procedendum patet, nam dominus omnia sciebat, et tamen nullum voluit condemnare nisi probationibus convinceretur, 2. q. 1, Deus omnipotens.  Adverte tamen quod qui contra conscientiam iudicat, punitur secundum tenorem constitutionis Inno. iiii infra, de re iudic., extravag. cum aeterni.

 Publicum convocent auxilium
Scilicet, iudicium saeculare.  Sic 23. q. 5, principes; et 96. dist., cum ad verum.  Utraque potestas per alteram adiuvatur, ut ibi dicitur, et infra, de offi. ord., quoniam.  Et posset compelli ad hoc infra, de maledic., statuimus.

 Praeiudicandum
Quia per hoc non acquiritur ius in praeiudicium ecclesiae, ut sua auctoritate posset in posterum attentare, nisi de mandato ecclesiae.  Immo tenetur auxilium praestare ecclesiae et posset compelli ad hoc, 23. q. 5, administratores; et infra, de maledic., statuimus.  Et est. arg. quod protestatio necessaria est quando aliqui advocantur ad ea in quibus ius non habent, 7. q. 1, pontifices; et 24. dist., presbyteri.

X 1.31.02 Si sacerdos

 Pro certo
Quia forte vidit eum delinquentem, vel quia ipse idem ei confessus fuit, 22. q. 5, hoc videtur.

 Nominatim
Arg. est hic quod aliquid licet in genere, quod in specie non licet.  Simile 8. q. 1, quid autem; ff. de quaest., in criminibus § ad quaestionem; arg. supra, de offi. deleg., quoniam abbas; ff. de poe., moris § sunt autem, ad fi.  Arg. contra 24. dist., quando; ff. si quis caut., sed et si § quaesitum; et infra, de appell., inter caetera; et C. de iure dom. imp., dominii.  Solutio: quod licitum est in genere, licet in specie, et econverso, nisi descensus ad specialia vel generalitas occasionem mali inducat, ut patet per exempla in prima rubrica; et C. quae res pign. oblig. poss., pupillus; et ff. de pignorib., obligatione.  Sed singula exempla tam de prima regula quam secunda suum casum obtinent, ut patet in quacumque concordantia.

 Confessus
Licet enim confessus sit in poenitentia, numquam tamen excommunicabit eum ipsum exprimendo, quia sic proderet peccatorem, quod esse non debet, de poen. dist. 6, placuit; et infra, de poenit. et remiss., omnis.

 Nominatim
Id est, proprio nomine expresso non debet eum arguere vel excommunicare, sed in genere sic dicendo.  Quicumque fecit tale factum sit excommunicatus, et perinde habetur ac si proprio nomine expresso esset excommunicatus quantum ad Deum, sed quartum ad ecclesiam non, quia non vitabitur ab ecclesia.  Et est simile 11. q. 3, excellentissimus; et Inst. de exhered. lib. § masculos; et Inst. de exhered. lib. § nominatim; et ff. de lib. et post., nominatim.

 Removere a communione
Simile 6. q. 2, si tantum; et 6. q. 2, placuit.  Sed quid si episcopus dicat: excommunico unum de illis qui tale factum fecerunt?  Videtur quod nullus sit excommunicatus, quia cum ex pluribus servis eiusdem nominis unus liber esse iussus est, neuter liber erit, ff. de manum. test., cum ex pluribus; ff. de testam. tut., duo sunt Titii.  Et nominatim quis est excommunicandus, 24. q. 2, sane.  Arg. infra quod uterque sit excommunicatus, ff. de adimen. leg., si quis § si duobus; et ff. de reb. dub., qui duos.  Solutio: sed verum est quod neuter est excommunicatus, quia sententia incerta est, et ideo rei iudicatae auctoritatem non continet, sicut sententia quae certam quantitatem non continet, nulla est, C. de sent. quae sine cert. quant., haec sententia omnem; et C. de sent. quae sine cert. quant., haec sententia quae.

 Admonere
In secreto, ne ingerat se communioni suae.  Simile infra, de sent. excom., cum non ab homine, 1. resp.  Sed publice non debet eum removere, sicut nec Christus Iudam removit, immo ei Eucharistiam dedit, de conse. dist. 2, cum omne; et de conse. dist. 2, si illud; et cum aliis ad praedicandum missit, 1. q. 1, sicut Christus.

X 1.31.03 Cum ab ecclesiarum

 Ecclesiastica sententia
Sic ergo praelati isti possunt excommunicare, 16. q. 1, alia causa est.  Et sic sunt iudices ordinarii, arg. infra, de excess. praelat., ad haec; et habent curam animarum, supra, de elect., cum in cunctis § inferiora.  Sic et abbas potest excommunicare, et habet iurisdictionem, infra, de simon., sicut tuis; supra, de offi. deleg., P et G; et infra, de for. compet., significasti.  Et hoc omnes concedunt, nisi consuetudo faceret contra tales, sed anathematizare non possunt, ut dicunt quidam, 16. q. 2, visis; et 24. q. 3, corripiantur.  Et tu dicas quod non possunt anathematizare sive excommunicare, cum illa etiam solemnitate de qua traditur, 11. q. 3, debent.  Et de illa excommunicatione intelliguntur praedicata capitula, 16. q. 2, visis; et 24. q. 3, corripiantur.  Et quod hoc facere possunt isti inferiores praelati, habes infra, de eo qui furt. ord. recep., veniens.  Et quia hoc non est ordinis sed potius iurisdictionis, supra, de elect., transmissam.  Et illud generaliter traditur, quod quilibet praelatus collegiatae ecclesiae, licet subsit episcopo, est tamen iudex ordinarius in plebe sua.  Et habet iurisdictionem cognoscendi et excommunicandi, ut hic dicit, et in Auth. de defensor. civit. § nulla existente, coll. 3; et 15. q. 4, nullus episcoporum; et infra, de iudic., decernimus; arg. C. de iuris., extra territorium.  Et illum dico praelatum hoc facere posse, et talem iurisdictionem habere qui est electus a collegio sive universitate, supra, de elect., nullus; et 93. dist., legimus.  Et idem intelligo si praeficiatur collegio vel universitati ab eo qui habet administrationem cum iurisdictione, puta episcopo.

 Rationabiliter
Quod semper praesumitur donec probetur contrarium, arg. supra, de renunciat., in praesentia; et infra, de re iudic., sicut.  Et servanda est a subditis, sive si iusta sive non, 11. q. 3, sententia pastoris.

 Non relaxes
Sed pone quod episcopus relaxet talem sententiam plebano irrequisito, nec aliqua satisfactione praemissa, numquid tenet absolutio?  Utique, cum sit superior et ordinarius suae diocesis, 11. q. 1, de persona.  Sed male facit, immo et si subditus conqueratur episcopo, debet illum remittere ad suum excommunicatorem absolvendum, infra, de offi. ord., ad reprimendam; secundum tenorem illius decretalis, nisi periculum esset in mora, infra, de sent. excom., sacro; et tunc recepto primo iuramento secundum formam ecclesiae, ut traditur in decretali infra, de sent. excom., sacro.

X 1.31.04 Cum vos

 Personae
Hoc ideo dicit, quia persona ecclesiastica facilius cogitur, puta per suspensionem vel subtractionem beneficii, 74. dist., consuluit; ut sic fiant concordes.

 Minus idoneae
Sic patet quod patronus laicus licet praesentet indignum, non est privatus nec privandus potestate praesentandi, sed in collegio seu ecclesiastica persona aliud est, quia si collegium eligat vel praesentet indignum, est ipso iure privatus, supra, de elect., cum in cunctis.  Idem credo de clerico patrono, quod non parcitur ei si praesentet indignum, immo privatus est eodem modo, vel saltem privandus est, sicut vides in alio articulo, clericus patronus variare non potest, laicus potest antequam praesentatus sit confirmatus, infra, de iure patron., cum autem.  Et haec potest esse ratio quare laico patrono dantur tantum quatuor menses a tempore vacationis, infra, de iure patron., cum propter.  Collegio vero sive clericis dantur sex menses per illam constitutionem infra, de concess. praeben., nulla; quia laicus non privatur potestate praesentandi, licet indignum praesentet, clerici vero sic.  Unde hic fit quaedam compensatio hinc inde, quia laici gravantur in tempore et relevantur in alio, quia non puniuntur, et quia clerici puniuntur eligendo vel praesentando indignum, relevantur in maiori tempor, et quia clerici magis debent esse discreti et scire iura.  Ideo puniuntur si peccent in electionibus seu praesentationibus, et clerici patroni eodem iure utuntur in praesentando quantum ad poenam, si delinquant sicut clerici eligendo, arg. praedicto capitulo infra, de iure patron., cum autem.  Quidam tamen dicunt quod ad superiorem devolvitur provisio ecclesiae, cum laicus patronus praesentat indignum, in Auth. de sanct. episc. § si quis oratorii domum, coll. 9.  Tamen iure nostro non cavetur hoc expresse, et ideo standum est canoni et non legi.  Ber.

 Causa
Puta, scandalum magnum, arg. infra, de iure patron., perlatum; et infra, de iure patron., quaecumque.  Sed pro modico scandalo non dimittit episcopus ecclesiam ordinare, infra, de iure patron., quoniam; vel quia de iure patronatus vertitur quaestio inter episcopos et praesentatores.

 Oeconomos
Hic constituitur oeconomus ad conservandum non ad agendum, 75. dist., quoniam.  Quandoque etiam ad agendum constituitur, C. de episc. et cler., omnis § nihilominus; et infra, de iuram. calumn., imperatorum; et infra, de capell. monach., dilectus; et infra, de relig. dom., constitutus.  Et hoc intellige cum de iure patronatus quaestio est inter patronos et episcopum, vel quando patroni non concordant de praesentanda persona, vel malum praesentant.  Tunc debet episcopos statim ponere oeconomum, qui conservet bona ecclesiae.  Si quaestio est de iure patronatus inter patronos, usque ad quatuor menses expectabit episcopus, illis elapsis ordinabit ecclesiam, salvo iure in posterum illi qui obtinebit, infra, de iure patron., quoniam; et infra, de iure patron., cum propter.  Et ex hac littera notare debes quod patronus se intromittere non debet de rebus ecclesiae, nisi quo ad defensionem, 16. q. 7, decernimus; et 16. q. 7, filiis.  Sed episcopus vel alius praelatus ad quem pertinet institutio debet habere custodiam illius ecclesiae vacantis.

 Futuris personis
Nota bona ecclesiae conservanda in tempore successoris, 12. q. 2, hoc huius placiti; et 12. q. 2, caritatem; et 75. dist., quoniam; et 10. q. 2, si quis episcopus; nisi sint talia quae servando servari non possunt, C. de admin. tut., lex quae tutores, in fi.; et ff. de pet. hered., divus, in fi., 1. resp.; et 10. q. 2, si quis episcopus.

X 1.31.05 Ex parte

 Redire
Ex eo quod isti compelluntur redire ad curiam, patet quod non sunt absoluti, quia talis absolutio per surreptionem veritatis obtenta non prodest, infra, de sent. excom., cum pro causa; et infra, de sent. excom., officii, in fi.; et litterae super hoc impetratae non tenent.  Quidam dicunt quod si pro pluribus criminibus una tantum sententia aliquis sit excommunicatus, dum tamen aliquod eorum expresserit in absolutione, absolutus est, si de aliis postea conteratur, arg. de conse. dist. 4, tunc valere.  Quod non credo verum, nisi de illo quod expresserit.  Sed illa absolutio non prodest, cum adhuc sit ligatus pro alio crimine, et etiam extra ecclesiam, infra, de sent. excom., cum pro causa.  Sed tunc demum valebit absolutio, cum ab alia excommunicatione fuerit absolutus, sicut si quis de uno peccato poenitentiam agat et non de alio, talis poenitentia non prodest quo ad vitam aeternam, nisi cum alterius criminis poenitentiam egerit, de poen. dist. 4 § sed his auctoritatibus, in fi.  Sed si pluribus sententiis ligatus est, oportet ut a qualibet absolvatur, et ultima confirmabit omnes praecedentes, quia tunc incipient valere, arg. ff. ad Trebel., explicito § sed et quotiens; sicut dicitur de poen. dist. 3 § poenitentia ergo, in fi.; infra, de poenit. et remiss., quod quidam; et ff. de servitu. rust. praed., per fundum.  Et tot sunt necessariae absolutiones, quot fuerunt excommunicationes.  Sic ff. de novi operis nunc., de pupillo § si in pluribus; et 2. q. 3, si quem § si praevaricator, vers. si plura crimina.  Et talis semper est vitandus, quousque sit absolutus ab omnibus; vel si esset excommunicatus a pluribus, et omnes excommunicatores committerent vices suas uni, et ille absolvatur ab omnibus, una sententia expressa cuilibet excommunicationis causa absolutus erit.  Et idem erit ac si singulariter absolveretur a qualibet.  Et est simile de acceptilatione, quae capit plures obligationes, ff. de accep., si pluribus.  Sed Inno. iiii non videtur velle solvere hanc quaestionem, infra, de sent. excom., officii.  Sed quaeritur quare absolutus pro falsa causa non habetur pro absoluto, sicut pro falsa causa excommunicatus habetur pro excommunicato, saltem quo ad ecclesiam, ut 11. q. 3, sententia pastoris; et 11. q. 3, si quis a proprio.  Resp.: utrobique consulitur animae, quia excommunicatio etsi sit iniusta non est contemnenda, ne ex ipso contemptum ligetur, 11. q. 3, si is qui § cum ergo, in fi.  Et excommunicatio est medicina animae, infra, de sent. excom., extravag. cum medicinalis; si non contemnatur, 24. q. 3, notandum.  Et potius ei obest qui iniuste excommunicat, quam excommunicato si non contemnit, 11. q. 3, illud.  Alia ratio potest assignari, quare non prosit absolutio ex falsa causa, quia excommunicatus fuit pro certa causa, et omnis res per quascumque causas nascitur per easdem debet dissolvi, infra, de reg. iur., omnis.  Sed de illa causa nulla est facta mentio, et ita illa remanet, ergo et eius effectus.  Et sic remanet excommunicatio prima.  Praeterea durante priore causa ex alia causa ex qua excommunicatus non fuit, absolvi non potuit, quia ab illo quod nil fuit, absolvi non potuit, et sic talis absolutio nulla.  Ab illa vero non intendebat illum absolvere, et ab alia non potuit absolvi, arg. supra, de translat., inter corporalia; et supra, de offi. deleg., cum super; et ff. de hered. instit., quotiens.  Arg. contra quod absolutio ex falsa causa teneat, infra, de cons. et affin., quia circa.

 Purgationem
Et ita quod episcopus habet suspectos, potest compellere ad purgationem praestandam, ut hic dicit, dummodo publica laborent infamia, infra, de purg. can., nos inter; etsi sint infamati apud bonos et graves, infra, de purg. can., cum in iuventute; et non sit orta ab inimicis, 11. q. 3, in cunctis.

X 1.31.06 Significavit

 Notantur
Quia noluerunt parere sententiae divortii latae propter consanguinitatem vel affinitatem, sed sic excommunicati impetrarunt litteras super revocatione sententiae, quae non transit in rem iudicatam, infra, de re iudic., lator; et infra, de re iudic., consanguinei.  Hoc secundum unum casum.  Sed glossae intelliguntur ante sententiam cum fuit appellatum.  Secundum alium casum fuerunt excommunicati ante sententiam.

 Pro eorum receptione
Hoc intelligendum est quando testes ad iudicem venire non possunt, quia sunt valetudinarii vel alio impedimento detenti, vel etiam sunt in honore constituti, infra, de testib., si qui; qui alias compellendi sunt venire, C. de testi., si quando; dummodo non per longum iter, ff. de testi., testium § ulti.

 Effectum
Unde postulasti quid sit faciendum.

 Desidia iudicis delegati
Et ita iudex ordinarius supplet desidiam delegati, sicut delegatus supplet ordinarii, supra, de offi. deleg., prudentiam § sexta; et infra, de for. compet., licet ex suscepto; et infra, de for. compet., ex tenore.  Sed quod dicitur hic, scilicet, quod recidunt in iurisdictionem ordinariam, ex eo contingit quod non prosequuntur appellationem suam, et ne propter hoc remaneant in incestuosa coniunctione.

 Revocare
Post admonitionem ipsis delegatis factam ut procedant, et ipsis coniugatis ut causam suam prosequantur.  Et si postea malitiose versantur ne procedant, tunc reducat illos ordinarius in pristinam excommunicationis sententiam, arg. supra, de offi. deleg., prudentiam § sexta.  Sed quantum expectabit?  Certe modicum tempus dabitur, infra quod possit componere sarcinulas, et se parare ad causam, ff. ex quib. cau. maio., ab hostibus § sed quod simpliciter.  Vel hoc intellige ad arbitrium boni viri, id est, iudicis, ff. de ver. oblig., continuus § cum ita.

 In receptione
Per procuratorem, scilicet, cum sint illi excommunicati, arg. infra, de iudic., intelleximus.  Vel etiam per seipsos possunt causam incipere, quia quodam modo rei sunt, et reus bene potest stare in iudicio excommunicatus, infra, de except., significaverunt; et infra, de except., venerabilem.  Et prosequi appellationem suam ibi, sed postquam incoeperunt habere delegati legitimum progressum, ut hic dicit, poterunt absolvi.  Est simile infra, de verb. sign., ex parte in Christo, ubi non absolvitur nisi quis primo satisfaciat, sed non statim absolvitur propter maximam suspicionem.  Alias regulare est quod quilibet primo absolvatur, infra, de sent. excom., per tuas.

X 1.31.07 Quanto devotio

 In claustro
16. q. 1, si cupis.  Et sine quo vivere non potest, 16. q. 1, placuit.

 Principum
Et si ibi in aliqua administratione caparentur, indignum est eis ab ecclesia subveniri per quos constat scandalum in ecclesia generali, infra, ne cler. vel mon. saecul. neg., sacerdotibus.

 Inveneris
Per inquisitionem, infra, de simon., de regularibus; vel evidentia rei, infra, de cohab. cler. et mul., quaesitum; et infra, de cohab. cler. et mul., vestra.

 Proprium
Quod nisi in morte resignaverit, in signum perditionis in sterquilinio cum eo subterretur, infra, de statu monach., monachi; et infra, de statu monach., cum ad monasterium.

 Abbatis
18. q. 2, abbates.

 Si praelati
Sic patet quod coerctio et correctio monachi primo loco spectat ad abbatem, infra, de appell., reprehensibilis, in fi.; et 24. q. 3, corripiantur.  Hug. dicit quod si agatur in figura iudici solus episcopus cognoscere debet de eius causa.  Secus si agatur secundum regulam claustralem, 11. q. 1, de persona; C. de patr. potest., si filius; et C. de emend. prop., in corrigendis.  Sed probabilius videtur dicendum quod praelatus ecclesiae collegiatae habet iurisdictionem, ut 16. q. 5, si quis episcoporum; ut dictum est supra, de offi. ord., cum ab ecclesiarum.  Et quod abbas sive prior possit excommunicare monachos suos est expressum infra, de maior. et obed., cum in ecclesiis; et infra, de simon., sicut tuis.  In omnibus his potissime considerandas est consuetudo cuiuscumque ecclesiae, quae dat iurisdictionem, 9. q. 3, conquestus; C. de emancip. lib., si lex; et C. de emancip. lib., cum inspeximus.  Hodie revocatio talium pertinet primo loco praesidentibus capitulis abbatum et priorum, infra, de regular., ne religiosi.  Et ibi adiicitur poena, scilicet, excommunicationis.

 Officii
Sic supra, de aetat. et qualit., quaeris; et 74. dist., consuluit.

X 1.31.08 Ad reprimendam

 Malitiam
Simile 4. dist., factae sunt.  Nam per leges nemo bene facere cogitur, sed male agere prohibetur, 23. q. 5, ad fidem; ut boni inter malos vivant quiete, 23. q. 5, non frustra.  Et hoc solum bene agitur, ut vita hominum corrigatur, 23. q. 5, prodest.

 In canonibus
Variae poenae in canonibus constitutae.  Quaedam inducunt degradationem et detrusionem in monasterium, ut 50. dist., si episcopus.  Quaedam depositionem tantummodo, 50. dist., si quis viduam.  Quaedam suspensionem solummodo, 2. q. 5, si mala fama; et 2. q. 5, presbyter si a plebe; et 32. dist., nullus; et 32. dist., presbyter.  Quaedam excommunicationem, 17. q. 4, si quis suadente.  Quaedam privationem officii et beneficii perpetuo, 81. dist., si quis ammodo.  Quaedam officii ad tempus, 82. dist., presbyter; simile 21. q. 2, placuit.  Quaedam privationem beneficii tantum, 7. q. 1, si quis de ordine; et supra, de elect., cum in cunctis.  Quaedam privationem tantum communionis, 35. dist., an omnia; 55. dist., nullus.  Et alias poenas habes 58. dist., sicut; et 18. dist., placuit.

 Ab aliis
2. q. 6, qui se scit.

 Vos ipsi
11. q. 6, curae.

 Suspendatur
Hoc ideo dicit, quia sententia illa secum trahit executionem, infra, de appell., pastoralis § 1.  Hinc est quod post decem dies non transit in rem iudicatam, quia quandoque potest peti absolutio.  Unde si taceat quis per decem dies, non intelligitur acquievisse sententiae.  Unde concedo quod post decem dies, vel quandocumque possit appellari a sententia excommunicationis ad metropolitanum, quantum ad hoc quod metropolitanus potest ipsum absolvere, praestita cautione, quod parebit mandato, super eo pro quo fuit excommunicatus coram excommunicatore.  Sed hoc non videtur, quia ex quo non appellavit infra decem dies, postea non potest appellare, unde per appellationem non transfert querelam ad metropolitanum, sed per simplicem querelam posset conqueri etiam post decem dies.

 Conquestus
Sicut potest conqueri de iniusta excommunicatione.  Sic potest appellare quod est iniuste excommunicatus, et prosequi appellationem et litteras impetrare super hoc, infra, de except., cum inter; et infra, de except., venerabilem.  Sed propter hoc excommunicatio non suspenditur, sed causa ad superiorem transfertur, si infra decem dies appellet et conveniatur super alia re potest se defendere, ut dicit decretalis praedicta.  Et nota quod dicit, conquestus, quia si quis appellat excommunicatus, non debet remitti ad excommunicatorem, nisi velit ei facere gratiam, infra, de sent. excom., per tuas.  Sed contra videtur, quia ipso facto videture appellasse, eo quod ivit ad metropolitanum, infra, de appell., dilecti filii 2; et infra, de appell., ut nostrum.  Solutio: iter arreptum non habetur pro appellatione post sententiam, immo viva voce est statim appellandum; postmodum vero in scriptis, 2. q. 6, post appellationem § forma, in fi.; de appellat., sed si apud.  Sed ante sententiam videtur appellare, qui ad curiam super hoc proficiscitur, ut dicunt contraria.  Sed illud non habent locum iudicio coepto, quia qui appellat, causam rationabilem coram iudice exprimere debet, et propter illam appellare, infra, de appell., dilecto filio, in fi.; et infra, de appell., ut debitus, in fi.  Hodie quicumque appellat in iudicio vel extra ab interlocutoria vel gravamine scriptis appellet, et causam appellationis exprimat, infra, de appell., extravag. cordi.

 Fuisse
Hoc ideo dicit, quia semper praesumitur pro sententia iudicis ordinarii, infra, de probat., post cessionem; infra, de re iudic., sicut; et supra, de renunciat., in praesentia.  Sed si obiiciatur contra sententiam ratione processus, oportet quod probetur processus, ad hoc ut stetur sententiae, infra, de probat., quoniam.  Et ita stabitur sententiae, et praesumitur pro ea nisi infringatur ratione processus.  Hinc etiam patet quod non praecipitur aliquid absolute, nisi primo constet an iuste vel iniuste fuerit excommunicatus, infra, de restit. spol., litteras, in fi.; et infra, de sent. excom., sacro.  Et hoc constabit partium assertione.  Et recipientur probationes ab utraque parte, supra, de offi. deleg., cum contingat.  Absolutio fieri debet secundum distinctionem decretalis infra, de verb. sign., ex parte in Christo.  Item per tales probationes constabit, an alter alteri teneatur ad interesse, secundum quod traditur infra, de sent. excom., sacro; prout notatur supra, de offi. deleg., cum contingat.  Ber.

X 1.31.09 Duo simul

 Canonibus
9. q. 3, conquestus; 18. q. 2, hoc tantum; et 18. q. 2, servitium.

 Patriarchas
Diversitas est in nomine, dignitas est eadem, 99. dist. § de primatibus; et 99. dist., provinciae; et 99. dist., nulli archiepiscopi primates.

 Consuetudo
Rationabilis et praescripta, alias consuetudo non prodest, supra, de consuet., cum tanto.  Et est arg. temporis diuturnitatem, et solutionem et obligationem inducere in futurum, arg. 16. q. 2, statuendum; et infra, de censib., ex parte; et infra, de censib., olim; et C. de agric. et cens., litibus, lib. 11.  Arg. contra infra, de excess. praelat., cum ad quorundam; et 10. q. 3, quia cognovimus; et infra, de censib., pervenit.  Solutio: qui est in possessione alicuius rei, in ea defendi debet, ut lite penden., quasi per totum; arg. supra, de elect., querelam, in fi.; et infra, de caus. poss. et propr., cum ecclesia; et ff. de aqua quot. et aest., si de via.  Et est defendendus, nisi liqueat eum vi vel clam vel precario possidere.  Et sic intelliguntur contraria.  De hoc dixi supra, de consuet., cum tanto.

 Nicaenas
65. dist., mos antiquus; et 65. dist., quoniam.

 Privilegia
Privilegia ecclesiarum perpetuo sunt servanda, 25. q. 2, privilegia ecclesiarum et sacerdotum; 25. q. 2, privilegia ecclesiarum et monasterium; et 25. q. 2, in Galliarum.  Sed personalia privilegia cum personis extinguuntur, 7. q. 1, petisti; et ff. de censi., aetatem, in fi.; et infra, de praesump., mandata; et supra, de offi. legat., volentes.

 Ecclesiam
Sic 9. q. 3, conquestus.

 Speciali privilegio
Arg. quod dominus Papa potest detrahere uni ecclesiae et alii conferre, quod quidem nullus dubitat, 16. q. 1, frater noster; 9. q. 3, nunc vero; et 9. q. 3, per principalem.

 Voluerint
Maxime, et si nollent, compelli debent ab archiepiscopo, nisi ipse consentiret, infra, de for. compet., significasti.

 Patriarchae
Hierosolymitani.  Ber.

 Ad eius
A gravamine vel a sententia, infra, de appell., cum in ecclesia.

X 1.31.10 Quod sedem

 Committere
Certum est enim quod archiepiscopus potest mandare vices suas, et ille tenetur recipere et potest illum compellere, infra, de offi. ord., pastoralis.  Et iussu archiepiscopi suffraganei illum consecrare debent, supra, de temp. ord., si archiepiscopus.  Alias sine sui praesentia, episcopus non debet consecrare, 65. dist., non debet; et 65. dist., episcopus non est.  Et episcopus sic consecratus debet visitare archiepiscopum infra duos menses.  Et si non possit impeditus iusta de causa, hoc ei significetur, 65. dist., si quis in metropolitana.  Item et ordinandus recipere consecrationem ab eo cui mandaverit, licet in hoc gravetur quod iudex superior hoc facit iure suo.  Suffraganei vero ad mandatum illius, sic supra, de offi. deleg., super quaestionum § si vero duo.  Archiepiscopus potest committere ea quae sunt iurisdictionis etiam illis qui eam non habent, infra, de offi. ord., pastoralis.  Sed ea quae sunt ordinis vel consecrationis committere non potest his qui eam non habent, puta illis qui non sunt episcopi vel archiepiscopi, vel maiores, infra, de consecr. eccl. vel alt., aqua.  Nec etiam talia dicuntur committi, sed cum mandat archiepiscopus suffraganeis ut hoc faciant, sola auctoritas eis deest et nihil committit eis archiepiscopus, nisi quia dat auctoritatem propter praelationem quam habet super illis.  Et hoc patet ex eo quod quandoque episcopi invitantur ad haec facienda ab illis qui ea facere non possunt, ut puta capituli quandoque invitat alium episcopum ad consecrandum ecclesiam vel altare vel ad clericos ordinandos, 7. q. 1, pontifices.  Item satis potest dici secundum canones, quod ea quae sunt meri imperii possunt delegari, ut deposito, 24. q. 4, illud; et 2. q. 7, sicut; licet secundum leges non possunt, nisi cum delegans non potest adesse, ff. de off. eius cui man. est iur., quaecumque.

 Gratiae
Id est, si non sit excommunicatus vel suspensus vel schismaticus.  Talis non potest ordinare vel ordinari, ut supra, de elect., quia diligentia; supra, de aetat. et qualit., cum bonae; et infra, de schismat., quod a praedecessore; et supra, de ordin. ab ep. qui ren. epi., cum clericis; et haereticus non sit, 9. q. 1, nos consecrationem; et 9. q. 1, excommunicati illicite.  Huiusmodi enim personae non conferunt executionem.  Ber.
  
X 1.31.11 Pastoralis

 Invitum
Nota quod pinguius ius habet archiepiscopus in episcopis quam in eorum subditis, ut hic patet, et supra, de offi. ord., quanto, arg.  Sed numquid idem iuris est in episcopo circa subditos suorum subditorum?  Certe non, quia episcopus eis praeponeretur si voluerit per se cognoscere de causis subditorum, cum sit iudex ordinarius omnium de sua diocesi, 11. q. 1, de persona; et arg. ad hoc ff. de iud., iudicium; et 11. q. 3, qui resistit; et 8. dist., quae contra mores, in fi.; et 2. q. 1, nomen.  Sed archiepiscopus non est iudex ordinarius totius provinciae nisi episcoporum tantum, nisi in casibus inferius notatis, ut dicit in fine.  Et ita non est simile hoc secundum Hug. et Tanc. et Vincen.  Io. dixit quod si tales praelati subditi episcoporum, vel ex electione vel ex longa consuetudine habent ordinariam iurisdictionem, episcopus non potest cognoscere de causis subditorum talium praelatorum, nisi per appellationem deferantur ad eum, ut infra, de excess. praelat., ad haec; et infra, de for. compet., cum contingat; et infra, de offi. ord., irrefragabili § 1; arg. ad hoc 18. q. 2, cognovimus; et infra, de appell., dilecti filii 3.  Gradatim enim debet procedere in causa, ut 2. q. 6, anteriorum § illo procul dubio; et infra, de statu monach., in singulis; nisi in principe, 2. q. 6, arguta; et 2. q. 6, ideo; et infra, de appell., si duobus.  Verius credo quod dicit Io. quod episcopi non possunt cognoscere de causis subditorum praelatorum suorum eis invitis.  Sic enim posset eos privare omnia sua iurisdictione, quod non est verum, quia nimis esset iniquum, infra, de excess. praelat., ad haec.  Immo debet sententias servare subditorum suorum, supra, de offi. ord., cum ab ecclesiarum, ubi notatur de iurisdictione episcoporum.  Nam si sua unicuique iurisdictio non servatur, ecclesiasticus ordo confunditur, 11. q. 1, pervenit.  Et tamen episcopus nihilominus est iudex ordinarius diocesis suae, quo ad multa alia quae patent per se.  Episcopus tamen posset bene compellere subditos subditorum suorum, suscipere delegationem sibi ab ipso factam; secus in archiepiscopo, ut hic.

 Exceptis quibusdam articulis
Est tamen iudex ordinarius totius provinciae, quia eius gerit sollicitudinem, 9. q. 3, per singulas provincias oportet; et 9. q. 3, per singulas provincias episcopos.  Nec ideo sequitur quod cuiuslibet de provincia.  Vel potest dici quod habet iurisdictionem super quemlibet, sed impeditam et ligatam.  Ex quo non habet nisi in quibusdam articulis, arg. supra, de rescript., pastoralis § ulti., in fi.; et supra, de cleri. peregri., tuae fraternitatis; et hoc secundum Laur.  Tanc. dicit quod non est iudex ordinarius, nisi in casibus specialibus.  Primo cum deviat in divinis officiis a consuetudine metropolitanae ecclesiae, 12. dist., de his.  Item si deliquit in eius diocesi, ut 6. q. 3, placuit.  In hoc casu efficitur aliquis de iurisdictione cuiuslibet alterius.  Item si habet praedium in diocesi sua, ut infra, de for. compet., licet ratione.  Et iste casus pertinet etiam ad quemcumque alium.  Item si causa deferatur ad eum per appellationem, supra, de offi. legat., cum non ignoretis; et supra, de offi. ord., duo; et 11. q. 1, pervenit.  Item cum absolutus ab archiepiscopo non vult patere episcopo, supra, de offi. ord., ad reprimendam.  Item si criminalis est causa inter episcopum et clericum suum.  Tunc illa causa debet deduci ad synodum, in qua praeest archiepiscoous, 6. q. 2, episcopus si clerico.  Item si clericus habet civilem causam contra episcopum suum, 11. q. 1, si clericus; etsi episcopus contra clericum, coram arbitris terminetur, ut in capitulo clericus.  Item in alio casu infra, de offi. ord., irrefragabili; sed ibi dicitur quod tamquam delegatus a Papa.  Item quando episcopus negligens est in eo quod ipse facere debet, 9. q. 3, cum simus; et infra, de sent. excom., per tuas; et infra, de appell., qua fronte.  Item mortuo episcopo et ecclesia idoneos clericos non habet, 12. q. 2, non liceat.  Item cum evidens est sententiam episcopi esse iniustam, infra, de appell., sollicitudinem.  Item cum visitat provinciam, infra, de praescrip., cum ex officii; et infra, de censib., sopitae; et infra, de censib., cum nuper.

 Nullam habeat potestatem
Si nullam habet iurisdictionem vel potestatem in eum, ergo talis delegatio non videtur valere.  Et sic sententia eius nulla, arg. C. qui pro sua iur. iud., in causarum?  Resp.: licet in clericum illum cui committit causam non habet potestatem, tamen in causa quae ad eum per appellationem delata est, habet potestatem.  Et ita causam ad suam iurisdictionem pertinentem delegat, et ille bene recipit iurisdictionem si vult illam recipere.  Sed si non vult illam recipere, potest partes compellere ut consentiant in aliquem vel aliquos.  Et potest mandare episcopo ut compellat illum recipere commissionem, quod facere potest licet sit appellatum ab eo, arg. infra, de for. compet., si quis contra; et supra, de offi. deleg., suspicionis § ulti.; et infra, de appell., cum speciali.

 Alicui
Scilicet, ordinario.

 Maior
Supra, de offi. deleg., sane quia.

 Sine mandato
C. si adv. rem iudic., adversus; ff. de minor., minor magistratus; et 21. dist., inferior.

 Praeterquam mortis articulo
Quo casu de quolibet genere excommunicationis et a quolibet etiam laico potest absolvi, arg. 17. q. 4, si quis suadente; et infra, de sent. excom., quod de his; arg. ad hoc de conse. dist. 4, sanctum est baptisma.  Sed numquid in obsidione positum vel transfretare volentem, licet absolvere?  Vincen. dixit quod sic, quia iam imminet periculum mortis.  Sed hic videndum est an immineat naufragium, vel periculum mortis.  Non enim intrando mare semper imminet naufragium.  Quod si esset, nullus transfretaret.  Sed cum sunt in naufragio in periculo mortis, tunc satis potest dici quod liceat, vel si intret bellum campestre contra Sarracenos, vel alias iniustum, et manifestum appareat periculum mortis, licet absolvere etiam laico; arg. praedicto capitulo de conse. dist. 4, sanctum est baptisma.  Quidam dicunt contrarium, quod numquam licet laico absolvere a tali excommunicatione, quia potest ei succurri post mortem, cum constet per aliquem de confessione per evidentia signa, infra, de sent. excom., a nobis est.  Sed hoc non posset ita locum habere in naufragio, si omnes submergerentur, quia tunc commune est periculum, omnium de nave.  Vel dic quod laico potest quis confiteri in necessitate, sed laicus non potest ipsum absolvere vel ligare, quia non habet claves ecclesiae, supra, de summ. trin. et fid. cath., firmiter § una.

 Succedat
Supra, de offi. deleg., quoniam abbas; et infra, de immun. eccl., adversus.  Quia cum in locum et eius ius succedat partibus eius fungi debet, ff. de iud., mortuo; ff. de edend., quaedam § nil interest.

 Pontificem
Vel per eius delegatum specialiter ad illam causam destinatum, infra, de eo qui mitt. in poss. caus., cum sicut.

 Possessor
Ex hoc videtur quod quis sit verus possessor post annum, et non ante, ff. de acq. poss., possideri § ulti.  Item videtur quod ad hoc ut aliquis dicatur verus possessor, non sit necessarium secundum decretum, infra, ut lite non cont., quoniam § in aliis.  Arg. contra infra, de eo qui mitt. in poss. caus., constitutis; et ff. de acq. poss., possideri § ulti., in fi.; et ff. de damn. infect., si finita § si quis autem; et ff. de damn. infect., si finita § non autem statim; et ff. de damn. infect., si finita § Iulianus; quae concordantiae loquuntur in actione personali.  Et hoc dicitur infra, de dolo et contu., contingit.

 Publicis
C. de annal. except., ut perfectius; et 15. q. 3, placuit § is autem; et C. de episcopal. aud., sancimus; et infra, de appell., si iustus.

 Annalem
Sed usque ad quod tempus poterit postea petere rem sibi restitui sive recipere possessionem?  Dic quod usque ad quadraginta annos secundum iura canonica, vel secundum leges usque ad triginta annos, quia sola litis contestatio perpetuat actiones usque ad quadraginta annos, ut C. de praescri. trig. vel quad. ann., cum notissimi; et 16. q. 3, placuit ut § potest.  Sed numquid secundum iura canonica poterit talis praescribere, ex quo habet iam, vel debet habere conscientiam rei alienae?  Secundum iura civilia talis bene usucapit, licet sciat rem alienam, ff. de noxal. act., et generaliter.  Credo tamen quod si aliter non habeat conscientiam laesam, nisi quod res fuit deducta in iudicium, cum habeat titulum, id est, auctoritatem iudicis, bene praescribit.  Ex hoc enim quod res fuit deducta in iudicium per ipsum, eam petendo, praesumitur habere bonam fidem, et praecipue, quia quando fuit ei tradita possessio, debuit iurare de calumnia, quia aliter non datur possessio, etiam causa rei servandae, nisi negotio summatim examinato, infra, ut lite non cont., quoniam § quod si; et ita bene potest praescribere.  De hac materia tractatur infra, de praescrip., quoniam.  Et sicut interrumpitur annalis praescriptio in possessione, ut post annum recuperet possessionem, sic et in excommunicatione, ut si non potest invenire suum excommunicatorem infra annum, post annum non perdet causam, 11. q. 3, rursus.

 Ac praestare
Ecce consilium iuris et utile.  Simile consilium dat tibi lex, ff. de rei vend., is qui destinaverit.  Sic et in stipulatione illa quanti ea res, commodius est certam summam adiicere in qua difficile est probare quanti ea res est, ff. de praet. stipul., in eiusmodi.  Simile consilium, infra, de appell., si iustus.  Et nota quod dicit offerre ac praestare, quia oblatio sola non sufficit nisi factum sequatur, infra, de eo qui mitt. in poss. caus., si adversarius.  Et hoc intellige si illi volunt recipere, alias non noceret, infra, de eo qui mitt. in poss. caus., cum sicut.  Sicut non sufficit offerre pecuniam ad interrumpendum cursum usurarum, nisi deponatur in aede sacra, C. de usuri., acceptam.

X 1.31.12 Licet in corrigendis

 Interclusum
Infra, de appell., ad nostram; et infra, de appell., reprehensibilis, in fi.; et infra, de appell., cum speciali, in fi.  Nec obstat infra, de purg. can., nos inter.  Quia non loquitur de correctione, sed de expurgatione.  Et haec vera sunt, nisi corrigens modum excedat, 2. q. 6, ei qui § ab excutore, sub illo § sunt quorum; infra, de sent. excom., universitatis.  Et hoc intellige de notoriis excessibus, in quibus non admittitur appellatio, infra, de appell., cum sit Romana, in fi.  Ber.

 Saeculares
Clerici ideo dicuntur saeculares, quia ad modum etiam laicorum, qui vere saeculares dicuntur, possunt proprium habere, et inde facere pro sua voluntate, secundum quod habes infra, de testamen., quasi per totum.

 Nec esse debuit
Ne inde nascuntur iniuria unde iura nascuntur, C. und. vi, meminerint; et infra, de accusat., qualiter et quando 1; et supra, de consuet., cum olim; et infra, de censib., cum olim.  Item per hoc non intendebat alii praeiudicare; simile supra, de auctor. et usu pal., ex tuarum; et infra, de maior. et obed., cum inferior.  Et sic videtur quod semper sit recurrendum ad intentionem scribentis; sic infra, de praeben., cum olim; et infra, de praeben., cum causam; et supra, de offi. deleg., super eo; et ff. ne quid in loc. pub., praetor ait § si quis a principe; et C. de emancip. lib., nec avus.

 Tamquam delegato
Si enim tamquam delegatus cognosceret vel inquireret, ad dominum Papam tantum deberet appellari, supra, de offi. deleg., super quaestionum § porro.

 Appellare
Puta quia volebat inquirere super quo non praecesserat infamatio, infra, de accusat., cum oporteat.  Vel quis admittit testes conspiratores, infra, de re iudic., cum I et A; et infra, de simon., licet Heli; et infra, de simon., per tuas 1.  Vel si non citat illum contra quem inquiritur, infra, de accusat., qualiter et quando 2 § debet.  Vel in aliquo excederet formam inquisitionis, infra, de offi. ord., irrefragabili, circa princ.; infra, de accusat., inquisitionis.

 Mandati
Quo non delegatum constituit, sed ut ordinarium instruxit, quia per tale mandatum non posset procedere ut delegatus, cum ex eo non habeat delegatam iurisdictionem, infra, de offi. ord., grave, ubi simile est mandatum.

 Appellari valeat
Et ita potest appellari in inquisitione sicut in correctione a gravamine, scilicet, cum modus exceditur, infra, de sent. excom., universitatis; infra, de appell., de priore; et infra, de offi. ord., irrefragabili, circa princ.

X 1.31.13 Irrefragabili

 Ne sanguis eorum
Durum verbum est istud pro praelatis negligentibus subditos corrigere.  Simile infra, de regular., ne religiosi; et infra, de statu monach., cum ad monasterium; et infra, de accusat., qualiter et quando 2 § penulti.  Nec admittitur pastoris excusatio si lupus oves comedit et pastor nescit, infra, de re iudic., quamvis.  Et eo ipso quod praelatus tacet, consentit, 43. dist., sit rector.  Et ex eo permittitur securitas delinquendi, 83. dist., error.  Et facilitas veniae incentivum tribuit delinquendi, 23. q. 4, est iniusta.  Ne ergo subditorum sanguis de praelatorum manibus requiratur, sequantur Paulum dicentem: mundae sunt manus meae a sanguine omnium vestrum, 43. dist., Ephesiis.

 Nulla consuetudo
Quia non praescribitur contra episcopum in talibus, infra, de praescrip., cum ex officii.  Et contra obedientiam similiter non currit praescriptio, infra, de praescrip., cum non liceat.  Tamen in praeiudicium archidiaconi iurisdictionem exercere non debet, infra, de excess. praelat., ad haec; nisi ille esset negligens, ut hic dicit de capitulo.  Tunc enim posset.

 Vel appellatio
Quia a correctione non appellatur, infra, de appell., reprehensibilis, in fi.; et infra, de appell., cum speciali, in fi.; et infra, de appell., ad nostram; nisi modum excedat, ut hic dicit.  De hoc dictum est supra, de offi. ord., licet.

 Per capitulum
Vel per decanum, vel per alium praelatum de capitulo si consuetudo est; arg. infra, de appell., dilectis filiis.  De iure communi de causa criminali cognoscere debet episcopus qui solus ordinarius est, 11. q. 1, de persona.  Et hoc quod dicit hic de consuetudine est, unde dicit, consueverunt.  Sed numquid in illo casu quilibet de capitulo erit iudex canonici illius contra quem inquiritur?  Non videtur, cum quilibet eorum sit par ei, vel forte minor illo.  Dicas quod non, sed quilibet est iudex, sicut est in pluribus delegatis, supra, de offi. deleg., uno delegatorum.  Sicut est in electionibus, supra, de elect., quia propter.  Sed quomodo devolvitur potestas iudicandi de capitulo ad episcopum, cum episcopus sit de ipso capitulo tamquam caput, infra, de his quae fi. a prael., novit; et infra, de his quae fi. a prael., quanto; et infra, de verb. sign., cum clerici?  Praeterea cum episcopus sit de capitulo tamquam caput, ut dictum est, si omnes negligentes sunt, ergo ad ipsum episcopum non devolvitur potestas, immo ad metropolitanum si non omnes sint negligentes.  Ergo apud illos tantum remanebit illa potestas, sicut in paucis remanet ius eligendi propter vitium aliorum, supra, de elect., bonae 1; et supra, de elect., congregato.  Praeterea si devolvitur potestas ad episcopum, ergo videtur quod ille solus possit cognoscere de causis criminalibus aliorum, quod est contra illud, 15. q. 7, episcopus nullius; et 86. dist., si quid vero; et infra, de accusat., qualiter et quando 2.  Eadem est quaestio qualiter devolvatur electio a capitulo ad episcopum.  Io. dicebat quod ubicumque est episcopus de capitulo, et ipse cum aliis est negligens, devolvitur ius eligendi vel corrigendi ad metropolitanum quandoque non est de capitulo, et tunc devolvitur potestas de capitulo ad episcopum, infra, de concess. praeben., postulastis.  Ego dico quod epsicopus semper est in capitulo tamquam caput, et alii tamquam membra.  Et dico quod de iure communi ius eligendi simul pertinet ad capitulum et episcopum.  De hoc dixi supra, de elect., cum ecclesia; nisi consuetudo in contrarium, videlicet, quod solus episcopus quandoque confert beneficia, quandoque capitulum in ecclesia sua, et secundum hoc transfertur ius eligendi de uno ad alium.  Si vero ius commune in ecclesia servatur, tunc transfertur ius illorum ad archiepiscopum, et sic intelliguntur omnia iura quae faciunt mentionem de tali translatione.  Nec videtur rationem habere quod dicit Io. quod episcopus quandoque de tali capitulo sit, quandoque non.  Quandoque tamen episcopus interest electionibus non tamquam episcopus, sed tamquam canonicus.  Et est specialis consuetudo in quibusdam ecclesiis in quibus episcopus retinet ius canoniae, et praeter redditus suos percipit aliquid de capitulo, et tunc est in electionibus tamquam canonicus.  Et sic intelligitur illa decretalis infra, de concess. praeben., postulastis.  Et tunc similiter transfertur potestas ad ipsum episcopum nisi malitiam adhibeat, ut dicit ibi.  Hoc est verum circa collationem beneficiorum, sed cum episcopus est negligens in correctione subditorum, non devolvitur ius corrigendi vel puniendi ad capitulum, sed potius ad archiepiscopum, 9. q. 3, cum simus.  Quia iurisdictio talis principaliter spectat ad episcopus, licet de consilio eorum et in eorum praesentia debeat hoc facere, 15. q. 7, episcopus nullius; et 86. dist., si quid vero.  Sed cum ius corrigendi pertinet ad capitulum in ecclesia cathedrali de consuetudine, ut hic dicit.  Cum ipsi de capitulo sunt negligentes, ius transfertur ad episcopum, ut hic habes expresse, et episcopus postea nihilominus de consilio eorundem debet corrigere.  Quia licet perdiderint ius corrigendi, non perdiderunt ius commune, quo debent cum episcopo in talibus interesse; simile supra, de elect., ne pro defectu; quia licet perdant per negligentiam ius eligendi active, non tamen perdunt passive, supra, de elect., ne pro defectu.  Et si omnes in causa correctionis, tunc non procederet episcopus cum eis.  Ber.

 Cessaverint a divinis
Videtur quod soli canonici possunt subiicere ecclesiam interdicto cum subest causa, cum etiam solus decanus hoc possit, infra, de appell., dilectis filiis.  Et sic est contra, infra, de his quae fi. a maior. par. cap., quaesivit, ubi dicitur quod requiritur consensus episcopi et canonicorum.  Item videtur quod capitulum non possit suspendere ecclesiam, quia sic seipsos supponerent interdicto, quod esse non potest, quod quis suspendat seipsum, quia in proprio facto iudices esse non possunt, nec possunt sibi dicere legem, nec sibi possunt imperare, 21. dist., nunc autem; et ff. de recepti., si de re; quod concedit Io.  Sed contra credo, si capitulum de consuetudine hoc habet, bene potest ecclesiam supponere interdicto.  Nec dicuntur seipsos suspendere vel interdicere.  Sed ecclesiam interdicunt, ut divinum officium non fiat in ecclesia propter delictum alicuius seu aliquorum, et in alia ecclesia ipsi celebrent, quia seipsos non interdicunt, nec episcopus eadem ratione posset interdicere ecclesiam suam cathedralem, quia interdiceret seipsum.  Sed potest sicut hoc saepe contingit de facto, saepe enim propter factum civium interdicit ecclesiam, et episcopus cessat ibi a divinis, sed in aliis ecclesiis non cessat.

 Super hoc delegatus
Sic infra, de haeret., ad abolendam, in fi.  Et dic delegatus datus, non enim posset dici illa iurisdictio delegata, cum non expirat morte delegantis re integra, nec etiam expirat tempore.  Est ergo ordinaria vel quasi auctoritate huius canonis archiepiscopo concessa a sede Apostolica; simile supra, de translat., inter corporalia, vers. qui ut hoc possent ex canone, etc.  Et est specialis casus in quo metropolitanus habet iurisdictionem in subditos suorum suffraganeorum.  Sed quare episcopus non corrigit excessus istorum in casu isto sicut in aliis, ut supra dicitur?  Ratio reddi potest, quia cum iste excessus sit in persona episcopi commissus, sive in odium suum, ei facta est iniuria, et nemo iniuriam propriam vindicare debet auctoritate propria, 23. q. 4, inter querelas; et 23. q. 5, de occidendis.  Et iudex de facto suo esse non debet, 4. q. 4, nullus umquam.  Io. assignavit aliam rationem, scilicet, quod episcopus solus non possit punire aliquos, sed cum canonicis ecclesiae, 15. q. 7, episcopus nullius; et 86. dist., si quid vero.  Et sic sequeretur quod ipsi canonici essent rei et iudices.  Haec non videtur ratio sufficiens, quia si canonici alias excederent omnes, episcopus bene potest per se corrigere et punire illos, et sibi imputent, quia per delictum suum privati sunt illo iure tunc; simile infra, de verb. sign., abbate, in fi.  Si episcopus solus non posset corrigere illos cum omnes excedunt, iam viderentur habere privilegium delinquendi, et sic remanerent in delicto suo, quod absurdum esset.  Sed quare non tractatur causa ista coram arbitris, cum canon dicat quod si episcopus habeat causam cum clerico suo, coram arbitris debet tractari, 11. q. 1, si clericus adversus.  Sed illud capitulum loquitur de civilibus causis.  Sed in casu illius capituli, si clericus nollet eligere communiter arbitros, quis compellet ipsum?  Episcopus non, quia non est iudex in causa sua, archiepiscopus non, quia non habet iurisdictionem in eum, nisi in certis casibus, supra, de offi. ord., pastoralis.  Et iste non est de illis, quid erit?  Credo quod licet causa sit episcopi, ipse episcopus potest illum compellere ut arbitros eligere cum eo, infra, de appell., secundo § 1; et infra, de appell., cum speciali; et supra, de offi. deleg., suspicionis § 1.  Sed in casu istius capituli ideo non eliguntur arbitri, quia sic placuit Papae, ut dicit Io.  Immo ratio alia melior potest assignari, hic enim in iniuriam et contemptum episcopi suspenditur ecclesia.  Et sic est causa criminalis, quia hic agit episcopus de iniuria sibi irrogata, et de causa criminali arbitri cognoscere non possunt, nec de liberali vel matrimoniali, infra, de in integ. restit., causa § ulti.; ff. de recepti., non distinguemus § Iulianus; et ff. de recepti., non distinguemus § de liberali.

 Metu poenae
Sic enim ferro abscindenda sunt vulnera, quae fomentorum non sentiunt disciplinam, 82. dist., plurimos, in fi.; et 16. q. 1, in canonibus; et supra, de elect., cum in cunctis § ulti.  Et ut alii etiam poenam similem pertimescant et terreantur, ff. de poe., capitalium § famosas; et 2. q. 7, quapropter; et infra, de statu monach., ea quae § 1.  Iuxta illud Horatii in epistolis: oderunt peccare boni virtutis // oderunt peccare mali formidine poenae.

X 1.31.14 Quoniam

 Provideant
Suis expensis, infra, de offi. ord., conquerente.

 Monstrum
ff. de statu hom., non sunt liberi; simile C. de post. hered. inst., quod certatum, in fi.; et ff. de ver. sig., quaeret aliquis.  Quia unus tantum debet esse imperator, et singuli episcopi per singulas diocesis, 7. q. 1, in apibus.

 Necessitas
Dispensative dictum est hoc propter necessitatem, ut haec littera probat; et 7. q. 1, non autem; supra, de renunciat., ad supplicationem.  Et iste pontifex subiectus est diocesano ratione officii quod exercet in eius diocesi tamquam vicarius, ut sequens littera dicit; secus in illa decretalis supra, de renunciat., ad supplicationem.

 Vicarium
Et tamen habebit iste vicarius ordinariam iurisdictionem sive potestatem, supra, de offi. archidiac., ad haec; et 25. dist., perlectis, ubi archidiaconus est vicarius episcopi, et tamen iurisdictio sua ordinaria est perpetua.  Sic videtur quod aliquis qui non est archiepiscopus potest habere suffraganeum.  Sic etiam archiepiscopus quandoque est subditus episcopo, supra, de renunciat., ad supplicationem.  Sed a quo consecrabitur iste episcopus?  Resp.: a suo episcopo, non a metropolitano, cum ei non subsit, supra, de offi. ord., pastoralis; adiunctis sibi duobus vicinis episcopis, quia aliter consecrari non debet, 66. dist., porro; et supra, de temp. ord., si archiepiscopus; et supra, de temp. ord., ne episcopi.  Et illi tenentur venire ad advocationem illius, quia sibi invicem consilium et auxilium exhibere tenentur, infra, de treug., treugas; et 11. q. 3, curae.

 Cessare
Et ita est canon latae sententiae, sicut ille 17. q. 4, si quis suadente; sicut et ille supra, de elect., cum in cunctis; et supra, de elect., quisquis, ubi ipso iure sunt suspensi.

 Brachio saeculari
Sic supra, de offi. ord., perniciosa; et 17. dist., nec licuit; et 23. q. 5, principes.  Alias autem nisi clericus sit incorrigibilis, non est implorandum brachium saeculare.  Et etiam depositum non potest laicus punire, nisi sit incorrigibilis, infra, de iudic., cum non ab homine; et 81. dist., dictum; nisi in crimine falsi, infra, de crim. falsi, ad falsariorum.  Et ita ubicumque deficit ecclesiastica potestas, recurrendum est ad auxilium saeculare, 11. q. 1, petimus; et 23. q. 5, de liguribus.  Et sic una potestas per aliam iuvatur, 96. dist., cum ad verum; et 96. dist., verum est; 1. q. 1, Bernardus.

X 1.31.15 Inter caetera

 Per seipsos non sufficiunt
Et ideo cum aliis onera sua patiri debent, infra, de praesump., mandata; et supra, de offi. archipresb., ut singulae.

 Praedicationis officium
Quod privilegium est, infra, de statu monach., quod Dei timorem.  Nec tamen potest aliquis praedicare nisi mittatur auctoritate episcoporum vel Apostolicae sedis, infra, de haeret., excommunicamus itaque § quia vero.

 Necessaria subministrent
Sicut legatus principis cum mittitur in provinciam, de rebus fisci vel imperatoris vivere debet, in Auth. ut nulli iudic. lic. hab. § nulli, coll. 9; et in Auth. de mandat. princip. § illud tamen, coll. 3; licet secus faciant legati domini Papae, infra, de praescrip., accedentes; et infra, de censib., cum instantia; et infra, de censib., procurationes.

X 1.31.16 Conquerente

 Specificares
Per talem specificationem praecluditur via in posterum litigandi et lites diminuuntur, quod debet facere iudex, C. de iud., properandum; ff. si cert. pet., quidam; infra, de dolo et contu., finem; et infra, de dolo et contu., venerabilis; ut sciat quid debeat praestare reus et actor, ac recipere si obtineat, ne post sententiam alia contentio oriatur, arg. infra, de verb. sign., cum olim; et melius infra, de verb. sign., cum inter.  Et iudex debet materiam discordiae amputare, in Auth. de mandat. princip. § demum, coll. 3; et in Auth. de mandat. princip. § si tibi quoque, coll. 3.  Immo et iudex primo loco si potest partes ad concordiam revocabit, 90. dist., studendum; et 5. q. 2, si primates; et 23. q. 8, si quis membrorum; et infra, de transact., ex parte; et ff. de novi operis nunc., hoc edicto § cum potest.  Sed videtur quod sufficeret dixisse: peto iura episcopalia in capellis, quia universalis petitio est illa, et in talibus non requiritur specificatio, sicut peto rationem administrationis, infra, de restit. spol., cum ad sedem; et infra, de dona., inter dilectos; et infra, de relig. dom., constitutus.  Satis posset admitti talis libellus, cum proponatur pro universitate, nec compellitur quis specificare, nisi quis velit ad cautelam.  Cum certum sit quae sunt iura episcopalia, sed valet etiam actori, ut sententia magis sit certa.  Immo per hanc decretalem credo quod specificanda sunt iura episcopalia.  Et si non specificentur in libello, intelligitur de his quae hic enumerantur per dominum Papam, et de his non poterit quaestio referri, cum sint expressa in iure.  In aliis autem singularibus quaestio referri, cum sint expressa in iure.  In aliis autem signularibus iudiciis specificatio fieri debet, infra, de libel. oblat., significantibus; et infra, de libel. oblat., dilecti, ubi de hoc.

 Canonicam
Hic bene specificantur iura episcopalia, et est utile quod in sententia apponatur, ne aliqua postea dubitatio oriatur, arg. infra, de verb. sign., cum inter.

 Iurisdictionem
Nam iudex ordinarius est episcopus in sua diocesi, tam monachorum quam aliorum, 11. q. 1, de persona.

 Poenitentias
Publicas et aliorum criminum, infra, de excess. praelat., accedentibus.

 Duos solidos
Duos solidos petere potest episcopus a qualibet ecclesia suae diocesis nomine cathedratici, praeterquam a monasteriis, 10. q. 3, inter caetera.  Et appellatur cathedraticum quia pro honore cathedrae datur, 10. q. 3, placuit.  Quandoque appellatur synodaticum, quia in synodo datur, infra, de censib., olim.  Et isti duo solidi dabuntur secundum aestimationem illius monetae, quae antiquitus et ab initio solvi consuevit, nisi circa solutionem minoris monetae quae modo est in usu sit praescriptum, ut in praedicta decretali infra, de censib., olim; sive sit maior moneta in usu, sive sit minor, infra, de censib., cum canonicis; et infra, de censib., olim.

 Decimationum
Sed videtur quod perceptio decimarum de iure communi pertineat ad parochiales ecclesias tantum, infra, de decim., cum in tua; et supra, de offi. ord., inter caetera.  Sed contra videtur infra, de decim., dudum, ubi episcopus petebat iure communi debitas sibi solvi, et obtinuit, et de hac quarta habes 10. q. 3, unio; et 12. q. 2, Vulteranae; et 12. q. 2, nobis; et 12. q. 2, concesso.  Quid iuris sit de hoc dicetur infra, de decim., cum contingat.  Hanc quartam de consuetudine episcopus percipiebat.

 Mortuariorum
Quandoque tamen est tertia, quandoque quarta, quandoque medietas, infra, de sepult., certificari; et infra, de sepult., nos instituta; et infra, de sepult., relatum.  Et dicitur mortuarium, quod quis relinquit pro anima sua in morte.  De istis habes infra, de testamen., officii; et infra, de testamen., requisisti.  Et hanc quartam percipiebat episcopus ex consuetudine.  Et ideo super his duabus quartis necessaria fuit probatio, sed non super iuribus episcopalibus, quae ipso iure debebantur.  Sed ista quarta mortuariorum potius pertinet ad ius episcopale, ut in praedicto capitulo infra, de testamen., officii; et infra, de testamen., requisisti.

 Annuam
Sic semel tantum in anno potest episcopus visitare ecclesias, 10. q. 1, decrevimus; et 10. q. 1, episcopum; et 10. q. 1, placuit.  Alibi dicitur quod bis in anno; infra, de censib., cum venerabilis; et infra, de haeret., excommunicamus itaque § adiicimus.  Alibi etiam dicitur quod visitabit quotiens necessitas fuerit, 10. q. 1, regenda; 18. q. 2, non semel.

 Visitandas
Hoc est ordinarium, ut semel tantum in anno visitet.  Si tamen fuerit necessitas, potest pluries visitare, supra, de offi. archidiac., mandamus; quia necessitas legem non habet, de conse. dist. 1, sicut.  Et sibi imputent clerici qui tales se reddunt ut totiens debeant visitari.

 Facultatibus
Iuxta facultates faciendi sunt sumptus, infra, de censib., cum nuper; et infra, de censib., sopitae; ne longi temporis victum brevis hora consumat, infra, de censib., cum Apostolus; et ne ad exterminationem extremae virtutis ecclesiae perducantur, 10. q. 3, inter caetera; et 10. q. 3, illud.

 Caeteris
Quia cum ipsi episcopo eodem communi iure cum aliis capellis subsint, eodem iure debent censeri, 12. q. 2, cognovimus; et infra, de decim., cum in tua.  Et dignum est ut qui similem cum aliis suscipiunt vitam, similem sentiant in legibus disciplinam, infra, de statu monach., recolentes.  Quia nec debet aliis fieri remissio, aliis autem tribulatio, 25. q. 1, ideo § is ita, circa fi.

 Lateranensis quarti concilii
Infra, de censib., cum Apostolus.

X 1.31.17 Ut iuxta

 Saeculares
Quia etiam cohabitare et coniungi non possunt quibus studia sunt diversa, 16. q. 7, in nova; et oppido laici infesti sunt clericis; 2. q. 7, laicos; et sine strepitu iudicorum talia fieri debent, infra, de accusat., olim.  Ad clericos saeculares tantum refertur quod dicit, saeculares, quia de laicis non est dubium, quia in talibus interesse non debent, vel de facto ducebant laicos.

 Ecclesiae
Cum quibus hoc facere debet, 86. dist., si quid vero; 15. q. 7, episcopus nullius; infra, de accusat., qualiter et quando 2.

 Habitu
Infra, de vit. et honest. cler., clerici officia; 21. q. 4, per totum.

 Adiunctis
Qui sunt in huiusmodi officiis exercitati, infra, de statu monach., in singulis.  Ber.

X 1.31.18 Dilectus	

 Ab antiquo
Dicebat abbas quod orta ecclesiastica quaestione inter homines ipsarum parochiarum, citatio pertinebant ad ipsum.  Sed examinatio et decisio quaestionis ad episcopum Venetensem.  Et ad ipsum communiter pertinebant, sed episcopus super his inquietabat abbatem et super emendis.  Unde de communi consensu partium litterae fuerunt impetratae ad istos iudices.

 De lege iurisdictionis
Nota hic differentiam inter legem iurisdictionis et legem diocesanam, in quibus legibus constitit totum ius et potestas episcoporum.  Ad legem enim iurisdictionis pertinent ista de quibus hic contendebatur.  Datio curae animarum, delictorum coerctio, ordinatio ecclesiarum, sive consecratio altarium et virginum, confectio chrismatis, et generaliter omnium sacramentorum et ordinum collatio, quae consistunt in dando et alia plura et similia quae enumerantur supra, de offi. ord., cum ab ecclesiarum; et supra, de offi. ord., conquerente.  Et incipiunt ibi, habeas canonicam obedientiam, etc., usque ad verbum, synodum.  In quo verbo incipit enumerare quaedam quae pertinent ad legem diocesanam.  Ad legem vero diocesanam spectat vocatio ad synodum, et ad sepulturas mortuorum, cathedraticum, tertia vel quarta decimarum.  De istis duabus quartis dic ut notatur supra, de offi. ord., conquerente, in notula quandoque hospitium, et consimilia quae consistunt in recipiendo, quandoque tamen lex diocesana comprehendit legem iurisdictionis, infra, de praescrip., auditis; et supra, de offi. ord., conquerente.  Dicas ergo quod omnia monasteria ipso iure in favorem religionis exempta sunt a lege diocesana, 10. q. 1, si ex laicis; et 10. q. 3, inter caetera; et 16. q. 1, cum pro utilitate; et 18. q. 2, quam sit; et 18. q. 2, servitium; et 16. q. 1, placuit.  Ab huiusmodi superius enumeratis capitulis proximis ad legem diocesanam spectantibus libera sunt omnia monasteria, nec ad talia facienda cogi possunt, 18. q. 2, quam sit.  A lege vero iurisdictionis non sunt exempta, nisi speciali privilegio sint munita, sed omnia monasteria sua in diocesi constituta, subsunt episcopo quo ad legem iurisdictionis, 18. q. 2, haec tantum monasteria; et 18. q. 2, cognovimus; 16. q. 1, interdicimus.  Saeculares vero ecclesiae subsunt episcopo quantum ad utramque legem, 10. q. 1, de his; et 10. q. 1, antiquos.  Praestant tamen monasteria episcopo servitium ex prima constitutione, 18. q. 2, Eleutherius.  Et etiam ratione visitationis, infra, de praescrip., cum ex officii.  Vel quod debetur ex consuetudine, 18. q. 2, servitium; et 1. q. 3, quaesitum, in fi.  Capellae vero monasteriorum seu regularium subsunt episcopo quantum ad utramque legem, supra, de offi. ord., conquerente; 16. q. 2, sane; et infra, de privileg., cum et plantare § in ecclesiis; nisi pleno iure subsint monasteriis, infra, de privileg., quoniam.  Capellae vero monasteriorum exemptorum subsunt episcopo, sicut et aliorum capellae, nisi exempta sint monasteria cum capellis suis, infra, de privileg., ex ore, in fi.  Unde ratione capellarum ad synodum venire tenentur, ut ibi.  Nam et abbas ad synodum venire tenetur, infra, de maior. et obed., quod super; et 18. q. 2, abbates.  Et hoc intelligas de his qui populum habent, et sic non contradicit illa palea, 18. dist., episcopus non debet; et 18. q. 2 § canonica.  Quare non contradicunt?  Quia illa intelliguntur de his qui populum non habent.  Sic ergo ex hac littera patet, quod sententia lata super his quae spectant ad legem diocesanam, non tangit ea quae pertinent ad legem iurisdictionis, et sic sententia lata pro uno, non obstat in alio, cum sint penitus diversa.

X 1.31.19 Grave gerimus

 Litterarum
Arg. habes hic, per generale mandatum, posterius concessum, priori speciali, scilicet, privilegio exemptionis non derogatur, quia de illo in generali mentio non habetur.  Item arg. quod commune ius non tollit privilegium.  Item ecclesiae sunt exemptae a iurisdictione episcopi, et litterae super correctione clericorum secundum ius commune obtentae non derogant privilegio exemptionis; simile supra, de rescript., cum ordinem.  Item arg. quod Papa per litteras suas iuri aliorum praeiudicare non intendit, supra, de offi. deleg., super eo; et supra, de auctor. et usu pal., ex tuarum.  Simile habes supra, de offi. ord., licet.  Et per has litteras debebat procedere tamquam ordinarius, non tamquam delegatus.  Simile habes supra, de offi. ord., licet.  Ber.

 Corrigere sit paratus
Maxime, quoniam si ille non corrigeret illos propter negligentiam abbatis vel praelati, non transfertur potestas corrigendi ad episcopum, cum non sit ordinarius illorum, nec in eos aliquam habet iurisdictionem, arg. supra, de supp. neg. prael., sicut.  Sed habet locum istud cum abbas subest episcopo, quia tunc si abbas negligens esset, tunc demum episcopus potest illos corrigere, supra, de offi. ord., quanto; et supra, de offi. ord., irrefragabili; et 9. q. 3, cum simus; et infra, de concess. praeben., nulla; et infra, de appell., dilecti filii 3.

 Si est ita
Per hanc clausulam: si est ita, huic cognitio non demandatur, quia de facto suo certus esse debebat, supra, de rescript., ab excommunicato.

 Per teipsum
Sic ergo debet aliquis emendare quod perperam gessit, et palliare quod fecit, supra, de auctor. et usu pal., nisi; et infra, de accusat., qualiter et quando 1; et 25. q. 2, quod quis commisit.  Et idem dicit imperator, non enim erubescimus corrigere quae prius diximus, nec ab aliis corrigi expectare volumus, ut in Auth. de nupt., in fine primi col., coll. 4.  Arg. contra infra, de cleri. coniug., diversis.

 Relaxes
Et sic videtur quod sententiae latae tenuerunt, sed contradicit littera superior, ubi dicit: nullam habeas iurisdictionem ordinariam vel delegatam.  Et sic videtur quod sententia nulla fuerit, et sic debuit dicere, denuncies non tenere, ut supra, de offi. deleg., cum contingat.  Unde dicas quod ista sententia absolutionis potius ad factum refertur; simile infra, de testib., dilecto.  Quia forte illi abstinuerunt timore talis sententiae, sed propter observationem talis sententiae nullum ius acquiritur episcopo, infra, de restit. spol., olim inter.  Et expone, relaxes, id est, relaxatas esse ostendas.  Sic infra, ut lite non cont., accedens 1.  Si ecclesiae illae ei non subsunt, sententia non tenet, infra, de relig. dom., cum dilectus.  Vel posset dici quod si ecclesiae illae non sunt exemptae, tamen episcopus non habet primo loco correctionem, sed abbas, cui subsunt nullo medio ad quem pertinet correctio principaliter illorum clericorum.  Nec episcopus potest ei auferre iurisdictionem illam, nisi cum abbas fuerit negligens, arg. supra, de offi. ord., irrefragabili; et supra, de offi. ord., quanto; prout notatur supra, de offi. ord., pastoralis.  Et secundum hoc ponitur proprie hoc verbum, relaxes, quia non debuit episcopus illos corrigere quamdiu abbas, illos corrigere sit paratus.  Et ideo dicit minus provide attentasti, sed potius de facto relaxantur, ut dictum est.
  
X 1.31.20 His quibus

 Ex officio
Scilicet, ordinario.

 Casibus
Primo ex officio legationis, supra, de offi. legat., quod translationem; et supra, de offi. legat., excommunicatis; et supra, de offi. legat., nemini.  Item si cui committatur hoc ex privilegio, ut archidiacono Bononiensi, qui ex privilegio absolvit excommunicatos in studio Bononiensi commorantes, vel delinquentes ibidem.  Sed contra hoc est manifestum argumentum quod committere non possit, supra, de offi. deleg., quoniam Apostolica § ulti.; cum ei non competat hoc ex officio, sed ex privilegio.  Et sic certum ministerium sibi committitur in hac parte, et huic forte standum est quod potest, quia non dicitur illud certum ministerium, cum illud sibi competat ratione dignitatis, cui concessum fuit privilegium perpetuum.  Item episcopi in certis casibus possunt tales absolvere, infra, de sent. excom., mulieres; et infra, de sent. excom., de monialibus; et infra, de sent. excom., quod de his; et infra, de sent. excom., pueris.  Item abbas absolvit tales, infra, de sent. excom., cum illorum.  Item in articulo mortis possunt episcopi et sacerdotes tales absolvere, 17. q. 4, si quis suadente; et infra, de sepult., parochiano.  Et in omnibus istis casibus personae superius nominatae, cum viderint expedire, possunt super his iure ordinario committere vices suas auctoritate huius canonis.  Item intelligo in omnibus aliis excommunicationibus, quod illi qui ordinario iure vel delegato a principe possunt absolvere, possunt committere vices suas cum viderint expedire, dummodo delegatus habeat iurisdictionem, et sic non contradicit supra, de offi. deleg., quoniam Apostolica, in fi.  Ber.

