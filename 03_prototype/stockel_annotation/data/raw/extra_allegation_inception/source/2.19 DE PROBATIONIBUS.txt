X 2.19 DE PROBATIONIBUS

X 2.19.01 Ex epistolae verbis

 In chartophylacio
Chartophylacium dicitur locus seu armarium ubi chartae vel instrumenta ponuntur et conservantur.

 Nulli dicendum
Reo scilicet, nisi sit usurus eis, ff. de edend., qua quisque § edenda.  Vel nisi sint communia, infra, de fide instrum., G perpetuus.  Nam argentarius et publicus exactor rationes contra se tenetur edere, ff. de iure fisc., in fraudem § ex his bonis; et ff. de iure fisc., in fraudem § neque.  Hic enim reus imperator erat in possessione obsequiorum praestandorum a rege.  Arg. contra 45. dist., qui sincera, ubi dicitur quod convincere debemus Iudaeos ex codicibus suis, et illi nostri sunt, quia continent vetus testamentum.

 Contra te
Simile C. de testi., nimis grave; et C. de edend., qui accusare; et 4. q. 3, qui intendit.  Arg. contra C. de edend., non est novum; et C. de edend., iustum est.  Solutio: verum est illud quod nullus sua propria instrumenta tenetur dare adversario, ut ipse utatur eis, et praecipue quae faciunt contra ipsum.  Contraria hic signata non sunt contraria.  Leges illae C. de edend., non est novum; et C. de edend., iustum est, loquuntur de rationibus communibus.  Lex illa C. de edend., qui accusare, loquitur de instrumentis propriis, ut probatur C. de edend., ea quae, secundum unum casum.  Intelligunt alii aliter leges illas, prout ibi consuevit notari.

X 2.19.02 Sicut consuetudo

 Cum aliae
C. de iureiuran., admonendi; supra, de procurat., ex insinuatione; et C. de fid. instrum., cum quidam.  Habito tamen respectu ad qualitatem personarum et quantitatem causae, C. und. vi, si quando; et infra, de iureiur., iuramentum; et ff. de legit. tutor., legitimos.

 Consuetudinem
Et est arg. quod consuetudo non praeiudicat scripto iuri, supra, de consuet., cum venerabilis; et supra, de consuet., cum tanto; et 11. dist., consuetudinis.  Hoc est verum ubi consuetudo obviat rationi, ut hic, et in praecedenti capitulo supra, de probat., ex epistolae.  Haec enim consuetudo est contra ordinem iudiciorum, vel ibi consuetudo introducta est per errorem, ff. de legib., quod non ratione.  Aliter si consuetudo rationabilis esset et praescripta, bene praeiudicaret iuri scripto, ut supra, de consuet., cum tanto, in fi., ubi de hoc; et ff. de legib., de quibus; et 11. dist., catholica; et 11. dist., in his.  Et talis consuetudo praecipue reprobatur, quia ex quo semel iuratum est de calumnia, a principio saltem in causa civili non fuit amplius iurandum, C. de iureiuran., authen. hoc sacramentum; de his qui ingred. ad appel. § 2.

X 2.19.03 Ex litteris tuis

 Finium regundorum
Licet praedia ecclesiae propria non sint clericorum, agere tamen possunt finium regundorum, cum habent ius in illis, scilicet usumfructum, ff. fin. regund., sed et loci § finium.

 Vices duorum
Hoc iudicium duplex est, quia uterque reus hic censetur.  Unde uterque duplex sacramentum claumniae praestabit, sicut reus et actor.  Non tamen iurabit nisi semel, ff. fam. ercis., inter coheredes § qui familiae.  Ille tamen principaliter actor dicitur, qui primo ad iudicium provocaverit, ff. de iud., in tribus.  Si non apparet quis primo provocaverit, forte dirimatur quis actor dici debeat, ff. de iud., si cum ambo.  Et pro tanto dicitur actor, quia primo iurat, et postea iurant sui testes.  Sic observatur in conventione et reconventione.  Item arg. est hic quod una persona vicem duarum sustinet, ff. quod cui. univ. nom., item eorum § si decuriones; 21. q. 1, relatio; de conse. dist. 2, nec Moyses; ff. de adopt., si consul; 30. q. 1, ad limina; ff. de stip. serv., cum servus stipuletur § servus communis; 10. q. 3, unio; ff. de act. et oblig., actionis verbo § mixte.  Arg. contra 16. q. 1, presbyteros; C. de assessor., nemo; 89. dist., singula; et ff. de regul. iur., in pari; infra, de praeben., quia in tantum; et infra, de praeben., de multa; ff. de pacti., si plures; et ff. ad Trebel., ille a quo § tempestivum; et 89. dist., ad hoc.  Solutio: prima responsio casualis est, ut dicitur in contrariis.  Vel refert utrum iurisdictio si gratuita vel contentiosa.  Si gratuita potest uti vice duorum, ff. de adopt., si consul; et ff. de off. praes., praeses apud se.  Si contentiosa non potest, 4. q. 4, nullus umquam; et 2. q. 1, in primis.

 Unde
Id est, quia uterque est actor et reus.  Vel unde, id est, quia uterque affirmat se possidere et ad se pertinere.

 Promptiora
Sic infra, de fide instrum., inter dilectos, in fi.; ff. de act. et oblig., Arrianus; et ff. de poe., respiciendum; et arg. 50. dist., ponderet, in fi.; et 26. q. 7, tempora poenitudinis.  Arg. contra ff. de off. praes., observandum, in fi.; et 28. dist., quia sunt; 81. dist., tantis; et 50. dist., postquam.  Solutio: quod hic dicitur et in similibus locum habet in dubiis et obscuris.  Sed ubi notum est factum fit condemnatio, nisi ex causa fiat dispensatio.

 In liberali
Et in querela inofficiosi testamenti, ff. de inoffic. testam., si pars iudicantium.  Et in causa matrimonii, 33. q. 2, si quis acceperit, et in dote.  Unde versus: stat testamentum libertas coniugium dos // si sunt aequales qui producuntur utrimque.  Et istos quatuor casus habes infra, de re iudic., duobus.

 Pro libertate
ff. de manumiss., lege Iunia; ff. de re iud., inter pares; et ff. de regul. iur., libertas; 12. q. 2, cum redemptor.

 Nam possessori
Responsio ad tacitam quaestionem.  Si quaereret aliquis, quare debet probare archidiaconus, cum sit in possessione?  Respondeo: quia qui excipit de praescriptionibus, ipse probare debet, ff. de probation., in exceptionibus.  Simile C. de praescri. trig. vel quad. ann., male agitur; 16. q. 4, volumus.

X 2.19.04 Proposuisti

 Potuisse
Propter viri frigiditatem, 33. q. 1, requisisti.  Vel propter maleficium viri, 33. q. 1, si per sortiarias; et infra, de frig. et malef., laudabilem; et infra, de frig. et malef., litterae; et in Auth. de nupt. § per occasionem, coll. 4.

 Per aspectum
Quandoque tamen probatio ista fallit, quia oculus et manus obstetricum saepe fallitur, 27. q. 1, nec aliqua; et infra, de frig. et malef., fraternitatis; et infra, de probat., causam matrimonii.

 Puellae
Arg. contra 33. q. 1, si quis acceperit, ibi creditur iuramento viri; et ff. de despon. impub., continebatur; et in Auth. de nupt. § per occasionem, coll. 4.  Sed illa locum habent cum mulier non probat contrarium per aspectum corporis.  Haec probatio praefertur iuramento viri, ut hic dicitur in fi.  Arg. Inst. de grad. cognat. § item consobrini; et arg. 35. q. 5, ad sedem; 3. q. 9, testes.

X 2.19.05 Tertio loco

 Confectum
Ad hanc negativam probandam admittuntur fratres indirecte, prout sequitur in littera.  Sic infra, de testib., ex tenore; et C. de contrah. et comm. stip., optimam.  Alias negativa directe non posset probari, de hoc dicitur supra, de elect., bonae 1.  Et quia hic arguebatur de falso instrumento, edendus dies est et consul, arg. C. de contrah. et comm. stip., optimam; et infra, de fide instrum., inter dilectos.

 Iurati
Bene dicitur iurati, quia nulli creditur nisi iurato, infra, de testib., fraternitatis; et infra, de testib., nuper; et infra, de testib., tuis quaestionibus; et 4. q. 3, si testes § iusiurandi.  Nisi a partibus fuerit ei remissum, ut in capitulo infra, de testib., tuis quaestionibus.  Et merito in tali casu admittuntur fratres illius monasterii, quia ea quae in capitulo aguntur per alios probari non possunt, quia extranei ad capitula non consueverunt admitti, infra, de testib., veniens 2, in fi.; C. de repud., consensu § super plagiis; et C. de quaest., interrogari; ff. de Sil., si quis in gravi § si pupillus; et ff. de Sil., si quis in gravi § si alius; et ff. de Sil., cum aliter § si vir.

 Testium
Sic ergo testes praeferuntur instrumento et merito, quia potius credendum est vivae voci quam mortuae, in Auth. de fid. instrum. § si vero, coll. 6.  Item testes praevalent instrumento, infra, de fide instrum., cum Ioannes § porro.  Sed contra videtur, quod aequalem vim habent in exercendis causis testes et instrumenta et indicia cum instrumentis, C. de fid. instrum., in exercendis; C. de rei vend., indicia; et C. qui pot. in pign. hab., scripturas.  Item contra, quia fides instrumentorum praevalet testibus, ff. de probation., Celsus; et ff. de probation., cum de indebito § ulti.; et C. si min. se maior. dix., si alterius, in fi.; et C. arb. tut., veteris.  Super hoc potest dici, quod si in modum exceptionis obiiciatur falsitas instrumento, vel quod sub conditione debuit fieri, vel defectus, vel quod plus contineatur ibi quam dictum fuerit, vel consimile vel etiam falsitas, bene potest hoc probari per testes et praevalebunt testes, infra, de testib., ex tenore; et C. de contrah. et comm. stip., optimam; infra, de fide instrum., cum Ioannes; arg. C. de probation., cum precibus, et hic.  Et illud quod dicitur, aequalem vim habent in causis testes et instrumenta, illud verum est quando ab eadem parte inducuntur, quia tam per testes quam per instrumenta probat quis suam intentionem.  Sed si ex una parte inducuntur testes et ex alia parte instrumenta contra testes, tunc considerabit iudex naturam negotii et qualitatem.  Nam quaedam sunt quae melius probantur per testes quam per instrumenta, quaedam econtrario melius per instrumenta quam per testes, ut arbitria et sententia et processus aliquis, arg. infra, de probat., quoniam.  Item considerabit iudex utrum factum sit antiquum vel propinquum.  In antiquis enim magis credendum est instrumentis, quia memoria hominum labilis est, infra, ut eccl. ben., ut nostrum.  Si sit novum potius testibus creditur, arg. ad hoc ff. de probation., si arbiter; et ff. de probation., Celsus; et infra, de probat., cum causam.  Quia testes consueverunt fidem suam variare ex temporis diuturnitate, ff. de Carb., Carbonianum § duae; et ff. de damn. infect., qui bona § ulti., alias est lex, et incipit ff. de damn. infect., in causae.  Et quod dixi quod contra instrumenta testes recipiuntur, illud intelligendum est quod per bonos testes et idoneos sine suspicione, nec videtur quod tunc sufficiant duo vel tres testes, immo plures ad minus quatuor.  Tabellio enim aequivalet uni testi et plus, et instrumentum duobus ad minus, arg. infra, de fide instrum., cum Ioannes, quia duo testes ad minus in instrumento scripti esse debent, quia in ore duorum vel trium etc., infra, de testib., in omni; et infra, de testib., licet universis; et 4. q. 3, si testes § ubi numerus.  Et sic per plures et honestiores debet fieri talis reprobatio, arg. infra, de testib., in nostra.  Quandoque tamen contra instrumentum non admittuntur testes, ut contra inventarium publice factum, ut in lege praedicta C. arb. tut., veteris.  Et in alio casu fallit in confessione quae fit a muliere, et in instrumento quo confitetur se recepisse pecuniam pro intercessione, C. ad Velleia., antiquae.

X 2.19.06 Iuravit quidam

 Partibus
Sic patet quod publicatis attestationibus super eodem articulo non sunt testes ulterius in contrarium admittendi, nec etiam alii testes ad idem probandum, infra, de testib., fraternitatis.  Nam ante aperturam testium utraque pars suos testes debet inducere super eodem articulo.  Secus si super alio vel super novo pendente ex priori.  Tunc bene admittuntur, ut in dicto capitulo infra, de testib., fraternitatis; et infra, de fide instrum., cum Ioannes.  Item signatur contra infra, de testib., series; et infra, de testib., cum in tua, in fi.; et infra, de probat., causam matrimonii, ubi publicatis attestationibus recipiuntur testes ad reprobandam consanguinitatem, et hic non recipiuntur.  Audivi Vincen. dicentem quod illa non tenebat.  Dicit enim quod testibus publicatis numquam sunt super eodem articulo sive ab eo qui illos induxit sive ab alia parte testes ulterius inducendi.  Et idem mihi videtur.  Potest dici super isto contrario, quod illa decretalis infra, de testib., series, loquitur in matrimonio iam contracto, unde admittuntur ibi testes in favorem matrimonii ad ostendum quod non sit ibi consanguinitas.  Unde strictius est ibi agendum quod tolerabilius est aliquos contra statuta hominum etc., infra, de testib., licet ex quadam.  Haec decretalis loquitur in contrahendo, unde hic nullum periculum est super prohibitione istorum ne coniungantur.  Unde ante aperturam priorum debuit probari in contrarium, sed in separatione matrimonii iam contracti potest esse periculum, quare ibi admittuntur etiam post sententiam, quia sententia contra matrimonium lata non transit in rem iudiciatam, et revocatur falsitate probata, infra, de re iudic., lator; et infra, de re iudic., consanguinei.  Multo fortius debet audiri ante sententiam.  Assignare potes aliam rationem, ut non sit contra illud quod dictum est, testibus publicatis non sunt alii inducendi.  In decretali infra, de testib., series, ideo admittuntur testes post publicationem, quia ante publicationem ignorabat pars illa quae petiit hoc, quae personae positae fuissent in primo gradu, et ideo post publicationem admittuntur, alias non deberent admitti.  Sed certe adhuc non videtur ratio ista sufficiens, quia pars illa quae accusabat matrimonium dixit illos consanguineos.  Sed hoc potuit scire altera pars, et sic cessat ratio illa.  Propter hoc dicunt quidam, quod speciale est in causa matrimonii.  Ad hoc praestat optimum arg. infra, de probat., causam matrimonii.  Sed contrarium illius decretalis infra, de testib., series, solvitur ibi.  Vel dic quod unus tantum hoc iurare volebat, et probatio unius insufficiens est.  Et ideo non auditur contra plures maxime, et sic contradicit illa decretalis infra, de testib., series.  Et hoc colligitur aperte ex antiqua decretali.  Sed compositores huiusmodi compilationis voluerunt hoc mutare quod de iuramento unius dicebatur, quia illud nullam habet dubitationem.

X 2.19.07 Post cessionem

 Litteras iudicis ordinarii
Ex hoc videtur quod litteris episcopi creditur tamquam publico instrumento, et quod sigillo episcopi creditur, licet non adsit sigillum capituli, 19. q. 3, statuimus; et 11. q. 3, curae; 18. dist., de conciliis; infra, de fideiuss., pervenit; et infra, de fide instrum., scripta; et 20. q. 1, vidua.  Nam creditur litteris episcopi sigillatis sigillo ecclesiae, 73. dist., in nomine Domini, in fi.  Et sigillum alieni iudicis fidem facit, 98. dist., nullus; et 98. dist., transmarinos.  Et alieno annullo signari potest testamentum, Inst. de testam. ordin. § possunt; et C. de testament., si unus.  Et instrumentis regis sive principis fides adhibetur, infra, de fide instrum., cum dilectus.  Sed contra videtur, quia viva vox potior est quam mortua, in Auth. de fid. instrum. § si vero, coll. 6.  Sed verbo episcopi non creditur, 6. q. 2, si tantum; et 6. q. 2, placuit; et infra, de probat., quoniam, ergo multo minus litteris eius.  Nec Papa ei credit, si dixit se excommunicasse alium, infra, de testib., cum tu.  Quandoque enim eulogia ex mala fide scribuntur, ff. de cust. reo., divus.  Nec scripturae tabellionis creditur nisi habeat testium subscriptionem, ut in Auth. de hered. et Falc. § hinc nobis, coll. 1; et supra, de procurat., alia; et infra, de fide instrum., scripta; et in Auth. de fid. instrum. § sed et si instrumenta, coll. 6; et in Auth. de fid. instrum. § si quis igitur, coll. 6.  Hug. dicit quod semper statur sigillo episcopi, quia vicem habet publici instrumenti per iura praedicta.  Alii dicunt quod non creditur chartae vel instrumento episcopi, nisi sit redactum in publicam formam, in Auth. ut nulli iudic. lic. hab. § si quis vero, coll. 9; et C. de donation., in donationibus; infra, de fide instrum., inter dilectos.  Vel saltem non est credendum nisi habeat subscriptionem testium, si non sit ibi usus tabellionum, 16. q. 3, placuit § potest, vers. is autem, in fi.  Dicas quod hodie circa iudicia non creditur verbo episcopi sive alterius iudicis sive litteris suis, nisi habeat testium subscriptionem vel quatenus constat legitimis documentis, infra, de probat., quoniam; et infra, de testib., cum a nobis.  Circa alia vero quae in figura iudicii ordinarii non facit episcopus.  Bene creditur litteris eius litteris secundum quod dicit hic, et 11. q. 3, curae.  Praecipue in sententia excommunicationis standum est litteris episcopi, quia excommunicationis sententia lata a iudice suo sive sit iusta sive iniusta tenet, 11. q. 3, sententia pastoris; et 11. q. 3, si quis a proprio.  Et ideo litteris cuiuslibet praelati creditur, et alii tenentur illum vitare, ut in capitulo 11. q. 3, curae, quia in hoc consulitur animae, cum sit medicinalis, 2. q. 1, multi; et infra, de sent. excom., extravag. cum medicinalis.

 Excommunicatus erat
Et ita tempus procurationis factae attendendum est sicut tempus electionis, supra, de elect., dudum ad audientiam, ubi plura sunt argumenta de tempore inspiciendo.  Et est arg. quod excommunicatus ad impetrandum non est admittendus.  Et si impetraret, non valerent litterae si postea probaretur excommunicatus.  Ber.

X 2.19.08 In praesentia

 Absque liberis
Similis substitutio habetur infra, de testamen., Raynutius; et infra, de testamen., Raynaldus.  Unde nota quod cum talis conditio apponitur: si sine liberis decedat, volo ut hereditas perveniat ad talem, etiam si naturales habeat filios, evanescit substitutio, ff. ad Trebel., ex facto § si quis rogatus; et ff. de leg. 2, cum pater § volo; ff. de leg. 2, Lucius § ulti.  Item si filius fuerit natus et ille praemoriatur, videtur sine liberis decessisse, infra, de testamen., Raynutius; et ff. ad Trebel., ex facto § penulti.  Si autem dicatur: si sine herede decesseris, substituo talem nomine heredis, soli filii intelliguntur, ff. ad Trebel., ex facto § ulti.  Item si non habeat filium sed habeat nepotem ex filio, substitutio evanescit, C. de condi. insert., cum patrem; et C. de insti. sub cond. fac., generaliter.  Et hic scias quod qui rogatur restituere hereditatem alii, nil potest alienare, C. commun. de legat., si duobus, nisi in casibus qui notantur in authentica ibi posita C. commun. de legat., authen. res quae.  Quartam tamen per Trebellianum potest retinere sibi, et si filius sit rogatus, etiam Falcidiam cum quarta potest retinere, infra, de testamen., Raynutius; et infra, de testamen., Raynaldus, ubi utraque quarta retinetur.  Si vero rogatus est restituere quicquid superest de hereditate, tunc ad minus quartam reservabit substituto, C. ad Trebel., authen. si rogati.  Item licet pure quis rogatus sit alicui restituere hereditatem nulla facta mentione de filiis, si tamen postea habuerit filios vel nepotes, substitutio evanescit, C. de fideicomm., cum acutissimi; C. de insti. sub cond. fac., generaliter; ff. de condi. et demon., cum avus.  Io.

 Se et sua
Ista duo requirebantur, quia sua sine seipso donare non poterat, quia illa restituere tenebatur.  Et licet dominus sit, tamen commode inde testari non potest, C. commun. de legat., si duobus; ff. ad Trebel., quidam § si quis filium.

 Secundae
Nota quod praesumitur maior, nisi probetur minor, C. de in int. restit. min. vig. qui. ann., si minorem; ff. de iureiuran., nam postea § si minor.  Ber.

 Verbum dubium
Sed nonne verbum dubium in iudicio interpretandum est contra reum, ff. de ver. oblig., inter stipulantem § 1; ff. de iud., si quis intentione; ff. de regul. iur., in ambiguis; et supra, de rescript., cum adeo?  Sed istud est hodie propter religionem, pro qua multa statuta sunt, ff. de rel. et sump. fun., sunt personae.  Sicut quandoque propter dotem, ff. de iure dot., in ambiguis.  Vel istud non fuit verbum actoris sed testium.  Et est arg. quod verbum testis ambiguum pro reo sit interpretandum, ut hic, et supra, de probat., ex litteris; et infra, de fide instrum., inter dilectos, in fi.  Et est notabile quod dictum testis dubium semper contra eum qui produxit est interpretandum.  Et est ratio quia qui probat, clare et aperte debet probare.  Quod si non faciat, non prodest talis obscura probatio, infra, de testib., cum tu.  Unde reus absolvitur, ut ibi et hic.  Sed quare non quaeritur secundo de aetate a teste, ut certificetur iudex saltem.  Sed certe iudex qui testem ipsum examinaverat, debuit quaerere ab ipso, et etiam post aperturam testium ex officio suo potest quaerere interpretationem a teste sui dicti, cum ipse debeat interrogare quotiescumque necesse fuerit, ff. de interrog. act., ubicumque.  Et cuncta rimari, 30. q. 5, iudicantem; et infra, de fide instrum., cum Ioannes.  Et est expressum quod testis qui confuse dixit testimonium iterum sit examinandus, infra, de testib., cum clamor.  Sed ad petitionem partis non debet hoc facere, et hoc propter periculum subornationis.

 Firmata
Unde contra proprium iuramentum etiam non debet audiri, C. si adv. vend., si post decretum; et C. si adv. donat., si quae res; et in constitutione Friderici, sacramenta puberum.  Ber.

 Qui monasterium instituit
Ingressus monasterium fingitur habere heredem, cum rogatus est restituere privato, vel cum ei privatus est substitutus.  Si autem rogatus est restituere loco religioso vel ecclesiae vel expendere in pias causas, non evanescit substitutio per ingressum monasterii, in Auth. de sanct. episc. § sed haec praesenti, coll. 9, unde sumptum fuit illud authenicum, C. ad Trebel., authen. nisi rogati.  Si vero ille qui rogatus est restituere hereditatem vel legatum fiat clericus, exiguntur duo, scilicet ut substitutio evanescat, ut perpetuo etiam maneat in ecclesia, et relictum expendatur in pias causas, ut in praedicto authentico dicitur per ingressum monasterii substitutio evanescit, ita quod teneat monachatus, alias non evanescit substitutio nisi fiat monachus.  Sed quid si tradit se et sua alicui ecclesiae saeculari, numquid evanescit substitutio?  Arg. praedicti authentici videtur quod sic favore ecclesiae, nec credo quod evanescat nisi in casu praedicti authentici, nec extendo ad alium casum, licet quidam dicant contra.  Ber.

X 2.19.09 Licet causam

 Et infra
Sub isto infra fuit lis contestata coram domino Papa, ut supra, de iuram. calumn., cum causam, cuius pars haec est.  Et commissa fuit receptio testium iudicibus, et testibus receptis remiserunt ad Papam depositiones eorum, infra, de testib., cum causam quae.

 Trium mensium
Nota quod iudex ex officio suo potest praefigere terminum productioni testium, infra, de testib., in nomine.  Item ad exceptiones, infra, de except., pastoralis.  Item ad accusationem matrimonii, infra, de clan. despon., cum inhibitio.  Item ad accusandum, infra, de accusat., licet; et C. qui accus. non poss., si ea quae; et infra, de fide instrum., accepimus.  Item ubi impeditur status alicuius, C. de ing. manum., diffamari.  Io.

 Opponi
Sic supra, de procurat., in nostra; et C. ad leg. Corn. de fals., querelam.  Distinguitur tamen quia aut quaestio de falsa mota fuit in iudicio aut non.  Si fuerit mota, numquam postea praetextu falsi retractatur sententia, C. si ex fals. inst. vel test., si tabulas; et C. si ex fals. inst. vel test., et qui, in fi.  Nisi appellatum sit, tunc enim potest opponi in causa appellationis, C. de fid. instrum., cum quidam, in fi.  Et testes possunt produci, C. de temp. appel., per hanc, in fi.  Sed si numquam fuit quaestio falsi mota, licet tunc non sit appellatum, non tamen transit in rem iudicatam usque ad viginti annos, C. ad leg. Corn. de fals., querelam; et infra, de except., cum venerabilis.  Et nota quod secundum quosdam non sufficit probare testes esse falsos, nisi probentur corrupti, arg. ff. de re iud., divus, quae loquitur in eodem casu cum hac decretali.  Alii probabilius dicunt, ut Bazian., quod sicut sufficit probare instrumentum esse falsum, C. si ex fals. inst. vel test., falsam; et C. si ex fals. inst. vel test., iudicati, sic et testes, cum habeant hinc inde parem vim, C. de transaction., si ex falsis.  Sed numquid sufficit probare testes esse corruptos?  Arg. quod sic, 2. q. 6, ei qui § diffinitiva, vers. venales; C. quan. pro. non est nec., venales; et infra, de testib., sicut.  Econtra videtur quod non, quia non sufficit probare corruptionem, nisi et iudex secutus fuerit dicta corruptorum testium, infra, de re iudic., cum I et A; C. si ex fals. inst. vel test., falsam.  Similiter non sufficit probare falsitatem nisi probetur iudicem secutum fuisse illam, ut patet per praedicta iura.  Item nota quod sententia quae lata est per falsos testes vel per falsa instrumenta bene tenet, sed retractanda est, ff. de re iud., divus.  Et potest retractari per in integrum restitutionem usque ad quadriennium implorato iudicis officio, vel per actionem in factum usque ad triginta annos, vel si criminaliter agatur usque ad viginti annos, C. ad leg. Corn. de fals., querelam; infra, de except., cum venerabilis.

 Malitiam
Si de hoc constaret, condemnari deberent ad expensas, supra, de dolo et contu., finem, ubi de hoc.

 Circumstantiis
Sic infra, de testib., cum causam quae; et 3. q. 9, nihilominus, arg.; et 4. q. 3, testes.

 Reprobationem
Nota quod possum reprobare testes adversarii mei.  Et tres probationes possunt fieri et non ultra, infra, de testib., licet dilectus.

 Contradicant
Unde non valent, 3. q. 9, nihilominus; et 4. q. 3, si testes § item qui falsa; et infra, de appell., sollicitudinem; 23. q. 7, quod autem; et C. de liber. caus., cum precum.

 Singulares
Sic supra, de elect., bonae 1; et infra, de accusat., cum dilectus.

 Expresse
Criminibus expresse non probatis.

 Opinionis
Quod constitit per attestationes ex parte archiepiscopi exhibitas contra illos, ut supra dixi.  Et ille etiam qui examinat testes, debet significare iudici quanta fides sit testibus adhibenda, ff. de testi., testium; et infra, de fideiuss., constitutus.

 Modica
Non tamen ex toto nulla, infra, de simon., per tuas 1, quae tamen in alio casu loquitur.

 Testes
Qui inducti sunt ad falsitatem probandam.

 Se adstrinxit
Sic videtur quod si aliquis se adstringat ad duo probanda, quorum alterum per se sufficeret, quod tunc non sufficit probare unum, nisi impleverit intentionem suam ad quam se obligavit, C. de rei vend., res alienas; arg. supra, de caus. poss. et propr., cum ecclesia; et ff. de excusat., qui testamento.  Arg. contra infra, de appell., significavit, in fi.; infra, de praeben., cum iamdudum; et arg. ad hoc ff. de condi. et demon., falsa.  Et ex eo quod dicit adstringit, videtur expressum quod sufficeret alterum probare, nisi specialiter se obligasset, quod verum est, ut supra dictum est.  Placen. fuit in contraria opinione.  Sed quomodo potest probare testes falsum dixisse?  Respondeo indirecte exemplum patet infra, de testib., ex tenore; et infra, de testib., series; et C. de contrah. et comm. stip., optimam.  Vel potest probare per alios testes quod corrupti fuerint pretium inde recipiendo.  Sed ponamus quod probatum a parte fuit alterum istorum tantum, numquid iudex sententiabit ad dictum ipsorum qui falsum testimonium obtulerunt, nec alii testes adsint quorum testimonium sequatur iudex?  Satis videtur quod sic ex eo quod dicit, et sibi imputet quod ad utrumque se obligavit, quia per hoc voluit fidem adhibere falsis vel corruptis obligando se ad utrumque.  Secus crederem si alicui obiicerentur plura crimina, ut ab ecclesia repellatur sub hac forma, quia iudex sibi ex officio posset illum repellere, cui probatum esse furtum vel homicidium, licet aliud crimen non probetur, dum tamen utrumque per se sufficiat ad privationem, quia crimina undecumque claruerint, punienda sunt, 24. q. 3, ecce.  De hoc dixi supra, de rescript., ex parte Conventrensis.

 Eodem modo
Bene dicit eodem modo, ff. de acq. poss., possideri § econtrario.  Nam unus potest habere civilem et alius naturalem possessionem, ff. de preca., et habet § eum qui.  Sic ff. commodat., si ut certo § ulti.  Sed contra ff. uti poss., si duo, in princ., ubi dicitur quod unus iustam habet possessionem et aliud iniustam, ut ff. qui satisda. cog., sciendum § si fundus; et ff. de iure dot., quamvis; et C. de iure dot., in rebus.  Ex quibus colligitur quod maritus est dominus rerum dotalium et uxor similiter.  Hic verbum eodem modo solvit contrarietatem.

 Titulum
Sed quare tenentur isti ostendere titulum, cum probent se possedisse et possessor non compellitur dicere titulum suae possessionis, 2. q. 5 § deficientibus; et 6. q. 5, accusator?  Propter hoc dicunt quidam, quod ubi possessor petit se non inquietari, debet probare titulum, arg. infra, de praescrip., si diligenti; et infra, de decim., dudum; et C. de praescri. long. temp. dec., diutina.  Sed hoc non est verum.  Ad hoc enim valet assignare titulum, cum agitur interdicto uti possidetis, ut per hoc videatur habere potiora iura.  Quia qui potiora iura habet, obtinet in hoc interdicto.  Cum enim habeat titulum, patet quod nec vi nec clam nec precario possidet, unde obtinebit, Inst. de interdic. § retinendae.  Verumtamen in hoc interdicto non est necesse probare quod quis iuste possideat, sed sufficit quod nec vi nec clam nec precario ab adversario possideat, ff. uti poss., si duo, in princ.; et ff. uti poss., iusta.  Hoc autem quod nec vi nec clam nec precario etc., ad tempus litis contestatae referendum est, Inst. de interdic. § hodie.

 Occupasse
Et ideo praescribere non potuerunt, quia in occupatis et invasis non currit praescriptio, 93. dist., illud; et 16. q. 3, licet; et infra, de praescrip., quoniam.

 A vi turbativa
Nota quod multiplex est vis de quibus dicitur, supra, de his quae vi met. caus. fi., ad audientiam, et ibi videas.  Dicitur tamen vis turbativa quando turbatur possessio et in dubium revocatur quis possideat.  Et illa spectat ad interdictum uti possidetis et in rebus immobilibus vel ad interdictum utrobi in rebus mobilibus tantum.

 Uti possidetis
Quandoque tamen locus est huic interdicto in casu ubi unus possidet et alter inquietat eum in possessione.  Non tamen iudex debet pronunciare: uti possidetis, ita possideatis, sed ne inquietet possessorem, ff. uti poss., ait praetor, si duo § 2.  In casibus vero vincit uterque, scilicet ubi redditur inter duos possidentes, unum civiliter alterum naturaliter, ut fructuarius et proprietarius, et neuter possidet ab alio vi vel clam vel precario.  Et tunc debet iudex pronunciare uti possidetis, ita possideatis.  Non tamen ita confuse sub illis verbis: uti possidetis etc., quia sic daret gladium utrique parti, sed debet examinare qualitates possessionum et probationum et distinguere eas in sententia sua sic: probasti te habere possessionem proprietatis civilem, et ego pronuncio te ita possidere, uti possides.  Et tu probasti te esse in possessione ususfructus naturalis, et ego pronuncio te possidere usufructuarium, id est, uti possides, et ita possideas, arg. Inst. de action. § curare.  Si autem non liqueat ei de qualitatibus possessionum, non ferat sententiam.  Unde si uterque dicit se insolidum possidere naturaliter et civiliter, et uterque probat, si etiam unus probat melius, iudex proferat pro eo sententiam arg. hic.  Si vero probationes pares sint, videtur innuere littera ista, quod iudex ita debeat probare uti possidetis, ita possideatis, ut dicunt quidam.  Sed non videtur hoc habere rationem, quia sic quod impossibile est probaverunt, scilicet utrumque insolidum possidere, ut hic, et ff. de preca., duo; ff. de acq. poss., possideri § econtrario.  Ergo cum non sit maior ratio quare unus possideat magis quam alter, non constat ei quis possideat.  Supersedeat itaque, quia de re incerta non potest certa sententia ferri, 33. dist., habuisse; et 11. q. 3, grave; et ff. de re iud., si unus ex pluribus.  Quia non liquet ei de causa, ne eius sententia contineat impossibilitatem, per sententiam enim debet ius declarari, ff. si serv. vend., sicut § sed si quaeritur.  Sed per talem sententiam nulla fit declaratio.  Et hoc verum est nisi unus ostendat titulum, sicut hic dicitur.  Quia sententiandum est pro eo qui habet titulum.  Item si constat quis primum ad iudicem provocavit, contra eum debet sententiari ubi probationes omnino sunt pares, supra, de probat., ex litteris; et infra, de fide instrum., inter dilectos, in fi.  Ubi nullus ostendit titulum vel uterque et omnino sunt aequales probationes, nec appareat quis ad iudicium provocavit, sorte dirimatur, ff. de iud., sed cum ambo; ff. fam. ercis., si quae sunt § 1; C. commun. de legat., si duobus, in princ.; et 26. q. 2, sors.  Item nota quod interdictum uti possidetis possidenti datur et eum tuetur.  Datur etiam ad excipiendum, alias actio non datur possessori, ff. uti poss., ait praetor § restituendae; et ff. uti poss., ait praetor § interdictum.  Item interdictum hoc uti possidetis locum habet tantum de possessione soli retinenda, ff. uti poss., ait praetor § huius; et Inst. de interdic. § retinendae; et Inst. de interdic. § sed interdicto.  Sed interdictum utrobi de rebus mobilibus tantum locum habet et proponitur pro retinenda possessione rei mobilis, cum possidens inquietatur, ff. utrob., praetor ait; Inst. de interdic. § retinendae; et Inst. de interdic. § sed interdicto.  Et componitur utrobi ex utrum et ubi, et ubi ponitur pro apud et utrum pro quem, quasi dicat, apud quem est res mobilis.  Item licet dictum sit quod possessori soli detur, hoc interdictum uti possidetis datur etiam pro iuribus incorporalibus et ususfructus, ff. uti poss., in summa; ff. si serv. vend., sicut § Aristo; ff. de servit., quotiens via, et hic.  Laur.

 Debeamus
Immo debemus dicere: ecclesia Ravennas possideat et commune Faventinae non inquietet, prout sequitur.  Et verba edicti pluralia uti possidetis etc., hoc casu resolvuntur in singulare.  Ber.

 Potiores
Qui potiora iura habet, obtinere debet, C. de edict. div. Had. toll., edicto.

 Commune Faventinae
Hic concipitur sententia nomine communis Faventinae et non procuratoris, unde signatur contra infra, de relig. dom., constitutus; et infra, de capell. monach., dilectus; C. de sent. et interloc. om. iud., non videtur; et supra, de elect., querelam.  Dic ut ibi dictum est.  Vel potest dici quod ecclesia non multum curat de hac solemnitate, quia invenio quod quandoque condemnatur monasterium et non procurator ipsius, supra, de in integ. restit., suscitata; et infra, de censib., sopitae; et infra, de sepult., in nostra.

X 2.19.10 Per tuas

 Nominatus
Bene dicit nominatus et habitus, nam sola nominatio non facit eum filium, C. de probation., non epistolis; et C. de testament., neque professio; et C. de hered. instit., si pater; et C. de probation., non nudis; et arg. infra, de praesump., illud.

 Infirmare
Verba ista sumpta fuerunt ex illa lege C. de non num. pecun., generaliter.  Cum enim assertioni coniugum credatur quod aliquis non sit eorum filius, infra, qui fil. sint legit., transmissae, multo fortius creditur eis quod aliquis eorum sit filius, infra, qui fil. sint legit., per tuas; et ff. de probation., etiam.  Sed nonne potius praesumendum est pro primo dicto patris, qui primo negavit illum esse filium suum, ut patet in integra, quam pro secundo, cum non sit versimile quod in filium suum tam grave quid dixisse?  Arg. infra, de praesump., litteras, ubi non statur secundo iuramento, quod si fuisset filius illius, non potuissent viscera eius non fuisse mota super eo, infra, de praesump., afferte; et 23. q. 4, ea vindicta.  Sic et primo dicto testis credi debet et non secundo in contrarium prolato, infra, de testib., cum in tua, arg.  Praeterea paternus affectus omnem vincit affectum, C. de curat. fur., cum furiosus.  Sed videtur quod potius secundo dicto matris standum est quam primo, quia potius iuramento quam simplici verbo creditur, maxime cum alia praesumptio praecessit quod de alio sit genitus.  Sed favore filiationis potius statur communi opinioni et nominationi utriusque parentis.

 Consobrinus
Sic patet quod consanguinitas praesumptive probata dissolvit matrimonium.  Item propter connexitatem causae sententia lata pro uno praeiudicat aliis, 3. q. 6, hoc quippe; et infra, de accusat., ad petitionem; et 81. dist., tantis.  Ber.

X 2.19.11 Quoniam contra falsam

 Directa probatio
Directa ideo dicit, quia indirecte bene probatur negativa, infra, de testib., ex tenore.  De hac tamen materia plene dictum est supra, de elect., bonae 1.  Et quae ibi dicta sunt, hic possunt notari, et ideo hic non dicimus.  Ber.

 Extraordinario
Id est, delegato, 3. q. 3, induciae § spatium, vers. ei autem.  Et etiam extraordinarium vocat quando non proceditur in figura iudicii, sed iudex procedit ex officio suo in modum inquisitionis vel denunciationis, infra, de accusat., inquisitionis; et infra, de accusat., super his; et infra, de accusat., qualiter et quando 1; et infra, de accusat., olim, quia ex tunc omnia conscribenda sunt.

 Duos viros
Sic ergo videtur quod tabellio aequivaleat duobus, ex quo loco tabellionis adhibentur duo idonei.  Alibi videtur quod aequivaleat tribus, 16. q. 3, placuit § potest, vers. is autem.  Et sic videtur quod plus credatur scripturae tabellionis quam scripturae episcopi vel alterius iudicis, quia scripturae iudicis non creditur nisi habeat testium subscriptionem, infra, de testib., cum a nobis.  Et hoc ideo est, quia cum tabellio iuratus est, credendum est instrumento suo, infra, de praescrip., ad audientiam; et infra, de praesump., illud, in fi.  Sic etiam consuetudo regionis habet, ut credatur instrumento principis, infra, de fide instrum., cum dilectus.  Et licet circa iudicia credatur scripturae tabellionis, tamen circa contractus non creditur ei nisi habeat testium subscriptionem, in Auth. de hered. et Falc. § sancimus, coll. 1.  Ex quo enim scriptura invenitur in actis publicis, licet non habeat testium subscriptionem, creditur ei, arg. 30. q. 1, pervenit; et C. de fid. instrum., authen. ad hoc; et in Auth. de his qui ingred. ad appel. § illud etiam, coll. 5.  Et hoc idem colligitur ex hac littera, quia videtur sufficere tabellio.  Vel si tabellio haberi non potest, duo idonei viri valent.  Nec hic dicitur quod in praesentia testium illud fiat, sed tutius est ut adhibeantur, si adhiberi possunt.

 Citationes
Ut per hoc appareat quod perpetuata sit iurisdictio si hoc negaretur, vel revocaretur in dubium, supra, de offi. deleg., gratum; et supra, de offi. deleg., licet.  Et sic reus per conventionem solam non posset postea declinare forum transferendo se ad alium locum, supra, de for. compet., proposuisti; et ff. de iud., si quis postea.  Sed videtur quod de hoc credendum esset iudici cum nuncio credatur, infra, de appell., cum parati; ff. de reb. eorum qui sub tut., magis § illud; et 65. dist., si forte, in fi.  Sed forte hodie non creditur soli nuncio, nisi esset publicus nuncius et iuratus, et talibus nunciis creditur in foro civili secundum consuetudinem Lombardorum.  Iure isto videtur quod non sit ei credendum, nisi constet alias legitime.

 Dilationes
Quae continere debent quantum spatium contineat unaquaeque dilatio consideratis circumstantiis viarum et temporum, arg. infra, de appell., cum sit Romana; ff. de iud., nonnumquam.  Nec prima dilatio debet peremptoria esse, nisi fieret hoc ex causa, supra, de dilat., dilecti.  Et ut sciatur quando, quia posset puniri ut contumax, quia excommunicari vel etiam in possessionem mitti non debet, nisi post trinam citationem vel unam peremptoriam, 24. q. 3, de illicita; et infra, de sent. excom., sacro; et ff. de re iud., contumacia.  Tamen si ad primam non veniat citationem, condemnabitur alteri parti in expensis in secunda citatione cum venerit, C. de iud., sancimus; et supra, de procurat., querelam, ubi de hoc.

 Recusationes
Et sic patet quod iudicis recusatio redigenda est in scriptis, arg. infra, de appell., secundo; et infra, de appell., cum speciali.  Et recusatione iudicis proposita non debet postea super principali procedere, donec de ipsa constiterit.  Et si iudex non admittat iustam recusationem, cassabitur quicquid postea fecerit, si appellatum fuerit contra hoc, supra, de offi. deleg., super quaestionum, in fi.  Quid iuris sit in recusatione dicitur supra, de offi. deleg., suspicionis; et infra, de appell., cum speciali.

 Exceptiones
Exceptio enim danda est in scriptis et redigenda in actis.  Et hic proprie appellat exceptiones, quae proponuntur contra adversarium vel contra rescriptum, quia specialiter praemisit de recusatione iudicis.  Proposita exceptione probabili iudex non debet procedere in quaestione princpali, donec de ipso constiterit, supra, de offi. deleg., prudentiam § sexta.  Nec simul de exceptione et princpali quaestione cognoscendum est, quia ordo iuris perverteretur, supra, de iudic., exhibita.  Et ex ordine istorum verborum notatur qualiter exceptiones proponantur.  Recusatio enim iudicis naturaliter praecedit, et ideo primo proponenda est et expedienda.  Et si illa non probetur, proponantur exceptiones postea, et illae coram delegato probari debent, et per ipsum examinari, supra, de rescript., super litteris; et supra, de for. compet., ex parte.  Si vero iudex statuat terminum ad omnes exceptiones dilatorias proponendas, quod et facere potest et debet, infra, de except., pastoralis, proponere debes omnes tam contra iudicem quam contra alios, et eis propositis procedetur statim primo loco super iudicis recusatione, pendentibus aliis quousque expedita sit quaestio recusationis, cum illa sit praeiudicalis, quia ea probata aliae postea locum non habent.

 Petitiones
Ideo petitio sive libellus dari debet in scriptis, quia secundum formam petitionis formari debet sententia, infra, de simon., licet Heli.  Et si inepta fuerit, succumbit, supra, de iudic., examinata.  Et ut sciat reus an velit credere vel contendere deliberatione habita, 3. q. 3, offeratur, arg. supra, de dilat., praeterea.  Item nisi certa sit petitio, non citabit iudex reum, ut 5. q. 2, si primates; et 3. q. 9, iudicas.  Et sic est optimum argumentum quod oblatio libelli sit de substantia iudicii, argumentum optimum supra, de libel. oblat., ignarus, ubi de hoc.

 Responsiones
Quae debent fieri ad petitionem actoris iudice interrogante vel etiam actore, ut apparet lite contestata, quae fit tantum per petitionem et directam responsionem ad eam, supra, de litis contest., olim; et supra, de elect., dudum ecclesia.  Qua omissa licet positiones factae fuissent et responsiones, non tamen valebit iudicium, ut ibi.

 Interrogationes
Id est, positiones, quia actor ponere debet id super quo intendit habere confessionem rei, et sic ponit talis syndicus hoc, dum tamen faciat ad instructionem causae, et reus debet respondere, credo vel non credo, si iuratum est de calumnia.  Si iuratum est solummodo de veritate dicenda, debet simpliciter respondere sic vel non, concedo vel nego.  Et per positiones has et responsiones non fit litis contestatio, ut dictum est.  Et sic differentia est inter responsionem quae fit per litis contestationem, et quae fit postea per positionem actoris, ut hic patet.  Vel ponuntur proprie interrogationes quae fiunt a iudice ex officio, quia quotiens aequitas ipsum movet, potest interrogare partes, ff. de interrog. act., ubicumque; et 30. q. 5, iudicantem.  Et etiam postquam conclusum est in causa, infra, de fide instrum., cum Ioannes.  Et etiam pars potest interrogare et valet responsio, supra, de dolo et contu., prout; ff. de interrog. act., si sine § 1.  Et advocatus potest interrogare, ff. de adulter., si postulaverit § quaestioni.

 Confessiones
Et taciturnitas etiam scribi debet, puta interrogatus noluit respondere.  Talis taciturnitas pro confessione habetur, ff. de interrog. act., de aetate § nihil interest.  Et est arg. 65. dist., et si forte; et 54. dist., si servus.  Et huiusmodi confessiones factae ad petitionem actoris vel iudicis, et etiam partis possunt revocari, quae fiunt post litem contestatam, si quis probaverit se errasse, supra, de confess., ex parte, ubi de hoc.

 Instrumentorum productiones
Scilicet ut sciatur utrum exhibitum sit tempore competenti.  Nam postquam conclusum fuerit in causa, produci non poterit, infra, de fide instrum., cum dilectus.  Ber.

 Interlocutiones
Licet sit scribenda sententia interlocutoria, non tamen dicitur quod proferenda sit in scriptis.  Sed sufficit quod scripta sit in actis.  Aliud consuevit dici de sententia diffinitiva, quae nisi sit lata in scriptis, nec nomen sententiae habere meretur, 2. q. 1, in primis, vers. sed et de personis.  An transeat interlocutoria in rem iudicatam, dicitur infra, de appell., cum cessante.

 Appellationes
Ut sciatur an infra decem dies sit appellatum, quia postea non valeret appellatio, 2. q. 6, anteriorum § biduum.

 Renunciationes
Postquam renunciatum est et conclusum, in causa nulla admittitur exceptio vel allegatio vel instrumentum, C. de compensat., compensationes, arg. lex ad hoc; infra, de testib., de testibus; et infra, de fide instrum., cum dilectus; et supra, de caus. poss. et propr., pastoralis, nisi evidens ratio moveat iudicem, ut in decretali supra, de caus. poss. et propr., pastoralis.

 Tempora
In quo loco facta sint, et quo die, et mense, et quo anno domini.  Omnia ista debent scribi in omnibus supradictis, et huiusmodi instrumenta sive processus communia sunt, et utrique parti cum die et consule integraliter sunt edenda, ut infra dicitur.  Alioquin si non edantur ea quae communia sunt, licite appellatur, infra, de fide instrum., G perpetuus; et C. ut lit. pend. vel post prov., licet; C. de edend., is apud quem.  Et rescriptum Papae integrum debet edi, arg. supra, de dilat., praeterea; et supra, de rescript., eam te; et supra, de rescript., constitutus; et infra, de fide instrum., ex litteris.  Idem est in omnibus communibus instrumentis, secus in propriis privilegiis, infra, de fide instrum., contingit; ff. de edend., qua quisque § editiones.  Nisi adversarius illud vellet probare falsum, infra, de fide instrum., inter dilectos; C. de contrah. et comm. stip., optimam.

 Negligentiam
Si culpa vel negligentia iudicis pars aliqua damnum incurrat, iudex totum resarciet, infra, de sent. excom., sacro; C. de testi., si quando, in fi.; de iud., sancimus, in fi.  Et iudex qui negligit iustitiam facere, litem facit suam, 23. q. 2, dominus noster.  Item etsi per iniuriam iudicis facta est, infra, de empt. et vend., si venditori; et C. de evict., emptor fundi.

 Praesumatur
Sed numquid correcta sunt iura, quae dicunt quod semper praesumitur pro his quae a iudice facta sunt, supra, de elect., bonae 1; et supra, de renunciat., in praesentia; et supra, de probat., post cessionem; et infra, de re iudic., sicut; et Inst. de fideiussor. § in stipulationibus; et 2. q. 6, hoc etiam placuit, arg.  Dixit Io. super hoc quod semper creditur sententiae iudicis ubi constat de processu causae.  Sed ubi revocatur in dubium de processu iudicis non est praesumendum pro iusto ordine, nisi probetur per acta.  Nam et victores non aliter potientur sententiis, nisi eas ostenderent recte latas, in Auth. de his qui ingred. ad appel. § si illud, coll. 5.  Si acta sunt perdita, probetur perditio et sufficit, vel etiam processus probetur per testes, arg. infra, de privileg., cum olim essemus; et infra, de testib., Albericus; et infra, de re iudic., sicut; et C. de testament., publicati.  Tamen si episcopus denunciet aliquem excommunicatum, standum est sententiae suae, licet non adsit subscriptio testium, 11. q. 3, curae; et supra, de probat., post cessionem, ubi de hoc.  Si tamen dicat se inordinate vel iniuste excommunicatum, iudex aut etiam adversarius debet ostendere quod debito modo excommunicatus est, infra, de sent. excom., sacro, in princ.  Sed pone quod personae illae quae debent acta conscribere, appareant subscripsisse omnibus actis, numquid praesumitur in tantum pro eis, ut in contrarium probari non possit?  Dico quod admittitur probatio in contrarium, supra, de probat., post cessionem; et infra, de testib., cum a nobis, quia etiam contra instrumentum quantumcumque publicum sit, recipiuntur testes, C. de probation., cum precibus; et infra, de fide instrum., cum Ioannes.  Nam et partes possunt contradicere actis, C. de relat., si quis; et 2. q. 6 § biduum, vers. verendum est etc.  Et bene contradicere possunt, quia quandoque compertum est eulogia ex mala fide scribi, ut ff. de cust. reo., divus; arg. infra, de accusat., cum dilectus.  Et hoc verum est dummodo per plures et meliores probetur contrarium.  De hoc dictum est supra eodem capitulo.  Tertio ex ordine verborum istius decretalis debes colligere qualiter iudex debeat procedere in negotio alicuius causae a principio usque ad finem, quia primo loco debet citare, et ita per ordinem, ut littera dicit, procedere debet.  Inno. iiii dicit quod si sententia lata est utraque parte praesente vel procuratoribus partium a qua non est appellatum, et sententia in scriptis appareat, in tantum praesumitur pro ipsa, quod si aliqua partium vellet eam impugnare ratione processus non debet audiri, quia praesumendum est quod omnia sint legitime acta ex quo tempore sententiae nihil dixit nec appellavit.  Tamen credo si sententia detur, quod taciturnitas partium non possit facere sententiam aliquam, quae nulla est, ut si lis contestata non sit, aut si die feriata esset lis contestata.  Ber.

X 2.19.12 Ad nostram noveritis

 Quoquo modo
Id est, per viles et criminosos et sibi similes, quod esse non debet, immo debent esse bonae famae et opinionis, infra, de purg. can., constitutus.

 Omni iuri
Et vere, quia accusatoribus et testibus comparentibus audienda est accusatio, ut infra, de accusat., licet; et infra, de accusat., veniens; et infra, de accusat., quasi per totum.  Ergo contrarium erat iuri quod purgatio admittebatur super his quae legitime probari poterant contra illos, quae tunc demum admitti debet cum aliquis infamatus est, et nullus apparet accusator, infra, de simon., de hoc; et infra, de purg. can., nos inter; et infra, de purg. can., ex tuarum; et infra, de purg. can., cum dilectus; et 15. q. 5, de crimine; et 2. q. 5, omnibus; et infra, de accusat., accedens, et quia lex illa est contraria omni iuri.  Est quam citius extirpanda, 8. dist., mala consuetudo.  Lex autem debet esse honesta, 4. dist., erit autem.  Item contraria erat iuri, quia negantis factum nulla est directa probatio, supra, de probat., quoniam; et supra, de elect., bonae 1; C. de probation., actor; et 6. q. 5, accusator.  De hac negativa dictum est supra, de elect., bonae 1.

 Affirmativa
Illa enim primo probari debet, quia ei qui dicit incumbit probatio, ff. de probation., ei incumbit.  Tamen si postea probato crimine vellet reus probare negativam indirecte, audiretur, infra, de testib., ex tenore; et infra, de testib., series.  Sed contra probationem testium non admittitur purgatio, ut hic patet.  Ber.

X 2.19.13 Cum causam quae

 Per libros antiquos
Nota ergo quod scriptura antiquorum librorum facit fidem, infra, de praescrip., ad audientiam.  Item creditur instrumento producto ex archivo publico, etiam si subscriptionem non habeat, 30. q. 1, pervenit; et in Auth. de his qui ingred. ad appel. § illud, coll. 5; et C. de fid. instrum., authen. ad hoc; et supra, de in integ. restit., tum ex litteris; et ff. de probation., census; et C. arb. tut., veteris; et C. qui pot. in pign. hab., scripturas.  Item si reperiatur scriptura in aliqua columna vel lapide, ei statur, 24. q. 2, sane.  Item scripturae quae olim fiebat in albo praetoris, fides adhibebatur, ff. de iuris., si quis id; et ff. de alb. scrib., decuriones; et ff. de alb. scrib., in albo.

 Testes famam
Per testes enim antiquos utriusque parochiae probatur huiusmodi divisio, 16. q. 1, plures.  Et rusticis senibus praecipue in antiquis creditur, ff. de leg. 3, si chorus.  Et fama in talibus praecipue valet quorum memoria non habetur, ff. de probation., si arbiter; ff. de aqua pluv. arc., in summa § item Labeo.  Per se tamen si alia adminicula adsint, non probat, 3. q. 3, si testes § saepe etiam sine; et ff. de testi., testium § quae argumenta; et infra, de praesump., illud; 35. q. 6, si duo.

 Adminicula
Adminicula ergo etsi per se non probant, tamen adiuvant, infra, de simon., per tuas 1; et infra, de succ. ab intest., cum dilectus; et infra, de testib., praeterea; et infra, de praesump., litteris; et infra, de praesump., ex studiis.  Et sic est arg. quod quae non prosunt singula, multa iuvant, C. de testament., sancimus; et ff. ex quib. cau. maio., necnon § si quis saepius.  Et indicia enim probant, C. de rei vend., indicia.  Ber.

X 2.19.14 Causam matrimonii

 Ponatis
Sed quare non restituitur mulier viro suo, si habuit possessionem illius, supra, de restit. spol., ex conquestione; et supra, de restit. spol., ex transmissa; et supra, de restit. spol., litteras; et infra, de rapt., cum causam?  Hoc ideo fuit quia illa dicebat se virginem esse.  Et super hoc induxit mulieres ad probandum virginitatem.  Quod si verum esset, tenebat monachatus, unde non debuit sibi restitui, ne ab eo corrumperetur, arg. infra, de spons., cum locum.  Et est casus iste qui impedit restitutionem, unde ponenda est in eodem monasterio quousque plene constet de causa, ne posset pati aliquam violentiam, quia iudex hoc providere debet, 33. q. 2, sive de coniugii foedere; et 3. q. 9, hortamur; ff. de reb. dub., ubi; et supra, de restit. spol., ex transmissa; et supra, de restit. spol., litteras; et infra, de appell., ex parte 1.

 Mulieres
Vir volebat reprobare mulieres illas, quae illam inspexerant, quod erant malae famae et criminosae, cum illae debeant esse providae et honestae ac peritae in facto illo, infra, de frig. et malef., fraternitatis; et ff. de ven. inspic., temporibus.  Haec enim probatio confessioni viri praefertur, supra, de probat., proposuisti.  Alias enim statur confessioni viri dicentis se cognovisse uxorem, infra, de despon. impub., continebatur; et 33. q. 1, si quis acceperit.  Quandoque tamen oculus obstetricum fallitur, ut hic dicit, et 27. q. 1, nec aliqua.

 Pars
Nota quod omnia quae contingunt causam et per quae possit melius instrui, sunt inquirenda, sic supra, de iudic., exhibita; et supra, de elect., scriptum; et supra, de probat., cum causam.  Et nota hic argumentum quod in causa matrimonii apertis attestationibus adhuc alii testes sunt inducendi, quia inductae hic fuerunt mulieres, et adhuc aliae inducuntur, ut sequitur.  Ad idem inducuntur infra, de spons., sicut; et infra, de cons. et affin., ex litteris; et infra, de testib., series.  Quia sententia contra matrimonium lata non transit in rem iudicatam, infra, de re iudic., lator; et infra, de re iudic., consanguinei.  Arg. contra supra, de probat., iuravit.

 Virginitatis privilegio
Privilegium virginitatis maximum est, quia replet paradisum, 32. q. 1, nuptiae.  Quae sola est potens Deo animas hominum praesentare, in Auth. de lenonib. § sancimus, coll. 3.  Et est illa principium aliarum virtutum, in Auth. quom. oport. episc. § neque autem sacris, coll. 1.  Et virgo sola quo ad legem promotionis reputatur, et inter virgines corrupta invita etiam consecrari non potest, 32. q. 5, pudicitia.  Et solae virgines aureolam habebunt, 32. q. 5, si Paulus.  Pauci tamen habebunt hoc privilegium, ut dicit Gergorius, 50. dist., quia tua.

X 2.19.15 Cum bonae memoriae

 Iudices
Originalia acta semper apud iudicem sive scriptorem remanere debent, supra, de probat., quoniam.  Et si causa ad alios iudices manaverit, postea illis tradere tenetur, ut hic dicit, et infra, de testib., causam quae 1.  Et sic patet quod attestationes in uno iudicio receptae valent in alio, in Auth de testi. § quoniam multae, coll. 7; et C. de recepti., cum antea, in fi.; et C. de testi., cum apud compromissarios.

 Proponenda
Nam si testes coram prioribus iudicibus recepti et publicati fuerant, alii non recipientur ulterius, infra, de testib., constitutus, ad fi.  Instrumenta vel confessiones poterant recipere.  Vel si aliqua fuissent capitula super quibus testes non fuissent recepti, super illis potuerunt testes recipere, infra, de testib., causam quae 2.

 Alioquin
Id est, si non poterunt acta inveniri, tunc recipiantur probationes de novo super statu monasterii et spoliatione abbatis super quibus de lite contestata.  Facta non revocabitur in dubium, immo illud confitebuntur partes.  Et si testes aliqui recepti fuissent, et clausae attestationes essent coram primis iudicibus, si voluerint partes, computabuntur in numero aliorum, infra, de testib., cum causam quae, in fi.

 De compositione
Ad quam iudices primo dare debent operam.  Sic supra, de mut. petit., ex litteris, ubi de hoc.  Et est arg. quod super re spirituali, scilicet super statu monasterii potest compositio intervenire, supra, de arbitr., cum tempore; et supra, de arbitr., contingit, ubi de hoc.  Tamen hic compositionem perficere non possent, sicut nec causam diffinire, quia Papa utrumque sibi reservat.

