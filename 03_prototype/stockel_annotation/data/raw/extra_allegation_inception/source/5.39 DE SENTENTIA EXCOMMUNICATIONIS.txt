X 5.39 DE SENTENTIA EXCOMMUNICATIONIS

X 5.39.01 Super eo

 Percusserint
Irato animo, alias non inciderent in canonem, prout sequentia verba declarant, et 17. q. 4, si quis suadente.

 Excusat
Non ab exommunicatione, sed quo ad hoc quod non sunt mittendi ad curiam pro absolutione, ut infra, de sent. excom., quamvis; infra, de sent. excom., pueris.  Et ita est arg. quod aetas excusat, de conse. dist. 4, eos; C. de fals. mon., quoniam, in fi.; et 33. q. 2, in adolescentia.  Arg. contra quia malorum mores infirmitas animi non excusat, C. si adv. del., licet; et ff. de minor., auxilium § in delictis.  Ber.

 Nec clerici
Supple sunt excommunicati, quoniam sola temeritas in hoc casu reprehenditur sine violentia, prout sequitur et patet ex illo canone 17. q. 4, si quis suadente.

 Disciplinae
Vel ratione praelationis.  Idem est etiam de patre qui filium in minoribus ordinibus potest corripere sine poena ista vel de propinquo, infra, de sent. excom., ex tenore; et infra, de sent. excom., cum voluntate, ubi de hoc.  Arg. de poen. dist. 1 § aut facta; et 14. q. 5, circumcelliones.  Ber.

 Violenta notari
Haec est ratio quare non incidunt in canonem.

X 5.39.02 Monachi

 Quocumque modo
Dum tamen enormiter, aut in episcopum aut in abbatem aut in clericum saecularem manus iniiciant violentas, infra, de sent. excom., cum illorum.

 Sui abbatis
Si vero monachum alterius claustri percusserit, per abbatem utriusque monasterii debet absolvi, infra, de sent. excom., cum illorum; et infra, de sent. excom., canonica.  Sed si monailis monialem vel conversam vel conversum aut clericum percusserit, per episcopum absolvatur, infra, de sent. excom., de monialibus.

X 5.39.03 Si vero alicuius

 Absolvi
Ergo est excommunicatus, quare intelligendum est de quo quod animo iniurandi hoc fecit.  Et hoc nota quod dicit, malignatus.  Alioquin non esset excommunicatus, cum canon dolosos et violentos tantum teneat, ut supra, de sent. excom., super eo vero; et 17. q. 4, si quis suadente.

 Graviter vulneraverit
Casus iste semper excipitur, infra, de sent. excom., cum illorum.

 Officialis
Id est, iudex vel apparitor alicuius potestatis vel principis.

 Laico
Supple etiam qui de mandatos sui praelati hoc faceret, nihilominus incidit in canonem, infra, de sent. excom., universitatis.  Nisi clerici deliquerint, nec aliter possint ad iudicum trahi, tunc enim de mandato praelatorum capi possunt, ut traditur, infra, de sent. excom., ut famae.

 Fortuito
Tunc enim non imputatur, quia casus fortuiti praevideri non possunt, supra, de homic., Ioannes; et supra, de homic., quidam; et supra, de commod., cum gratia; et ff. de admin. rer., non utique § si eo tempore; et ff. de cust. reo., non est; et ff. de cust. reo., milites, in fi.  Quia nulla temeritas vel violentia in eo notari potest, sed excusatur ratione officii.  Alias non excusaretur, quia debuit praevidere an ex facto suo posset iniuria irrogari, arg. supra, de iniur. et damn. dat., si culpa.

 Vim vi
Tunc enim excommunicatus non est, cum licitum sit se defendere, infra, de sent. excom., ex tenore, servato moderamine inculpatae tutelae, supra, de homic., significasti 2.

 Repellere
ff. de iust. et iure, ut vim; et ff. ad leg. Aquil., scientiam § qui cum aliter; et supra, de homic., significasti 2, ubi de hoc.

 Omnes leges
De hac materia loquentes et ita universalis restringitur.  Sic 1. dist., omnes leges.  Sic et indefinita, supra, de privileg., ut privilegia.

 Cum uxore
Idem est in sponsa de praesenti, quia et lex permittit illam accusare iure mariti, ff. de adulter., si uxor § 1.

 Matre
Numquid nomine matris intelligimus omnes ascendentes secundum legem?  Videtur quod sic, ff. de ver. sig., appellatione.  Et nomine filii omnes etiam descendentes ut lex dicit, ff. de ver. sig., liberorum.  Per leges istas videtur quod sic.  In casu isto non credo hoc extendendum ad ascendentes vel descendentes, cum minor fiat iniuria, unde non est extendenda licentia, supra, de decim., tua 1.  Ber.

 Turpiter
Huic enim parcit canon quia tam iustum dolorem compescere non posset, C. de adulter., Gracchus.  Et lex permittit illum occidere sic inventum, ff. de adulter., quod ait lex § quod ait.  Alias ex intervallo non liceret.

 Non contingit
Quia tunc nihil interest eius, immo culpa est se immiscere rei ad se non pertinenti, ff. de regul. iur., culpa.  Ber.

X 5.39.04 Si vero aliquis

 Ignoraverit
Ita quod ignorantia probabilis fuerit, alias non excusaretur, supra, de cleri. excom., Apostolicae; et supra, de renunciat., litteras; supra, de renunciat., cum inter.  Quid si tonsuram vidit et eum clericum non credidit?  Respondeo: incidit in sententiam dum tamen ille clericus sit.  Quid si in veritate non erat clericus, licet tonsuram deferret et illum percussisti credens illum clericum?  Propter conscientiam teneris, nisi postea certus efficiaris, arg. 1. q. 3, quoniam multos, secundum unum casum.  Quid si credidit percutere Titium laicum et in persona errans percussit Martinum clericum?  Ala. dixit quod in sententiam incidit, quia iniurari voluit, ff. de iniuri., eum qui § si iniuria; et supra, de iniur. et damn. dat., si culpa.  Tanc. dixit quod non incidit in canonem quod probat per hanc litteram, quia dicit hic si percutiat clericum quem credebat laicum, non est excommunicatus, ut hic dicit.  Sola enim temeritas et violentia in hoc consideratur, arg. supra, de sent. excom., super eo vero; et infra, de sent. excom., veniens; et ff. de iniuri., illud § ulti.; et ff. de iniuri., si cum servo.  Iniuriam tamen fecit ut dicit Ala., et per eadem iura potius credo opinionem Ala. tutiorem.

 Propria manu
Soli sacramento creditur quando de conscientia alicuius dubitatur vel quaeritur, ut hic patet, et 33. q. 2, in lectum; 31. q. 2, si verum; ff. de re milit., non omnes § a barbaris; 16. q. 3, dilectio; et 35. q. 3, extraordinaria; et supra, de except., pastoralis; arg. supra, de his quae vi met. caus. fi., super eo, cum suis concordantiis positis ibi.

 Noluerit
Hoc ipso quod iurare non vult, praesumptio est contra eum in tantum quod tamquam excommunicatus vitabitur.  Simile supra, de haeret., excommunicamus itaque § quia vero, cum constet quod violentas manus in illum iniecit.  Sic enim pro convicto habetur qui se non purgat, supra, de simon., de hoc; et supra, de purg. can., cum P; et supra, de purg. can., inter sollicitudines, in fi.  Item hic habes quod licet clericus non servet habitum suum, adhuc retinet privilegium suum.  Unde contra infra, de sent. excom., in audientia.  Hoc intellige ante trinam admonitionem, illud cum suis consimilibus post, quia tunc perdit privilegium.

X 5.39.05 Non dubium est

 Religionis conversos
Infra, de sent. excom., ex tenore.  Ex eo quod dicit religionis, videtur quod conversi saecularium ecclesiarum non habeant hoc privilegium, arg. 27. q. 1, ut lex continentiae.  Sed dicendum est quod ex quo tradiderunt se et sua divino obsequio sive in saeculari ecclesia sive in regulari, iam censentur ecclesiasticae personae, et ex toto translati sunt in forum ecclesiae.  Unde habent immunitatem ecclesiasticam, 17. q. 4, quisquis.  Et dicit decretum quod tantum duo sunt genera Christianorum: unum quod dedicatum est divino obsequio, ut clerici et conversi, aliud genus ut laici, 12. q. 1, duo sunt.  Quidam tamen volunt dicere contra, sed benignius est dicere quod sic ut eorum gaudeant privilegio quorum vitam et religionem assumunt, ut supra, de statu monach., recolentes.

 Ex constituitione concilii
17. q. 4, si quis suadente, in qua constitutione nulla fit mentio de conversis.  Sed per hoc, et infra, de sent. excom., ex tenore, extenditur ad conversos.  Sic quod dicitur de monachis extenditur ad regulares, supra, de postuland., ex parte.  Et ita per consequens ad omnes conversos, ut dictum est.  Ber.

 In articulo mortis
Et in aliis casibus qui habentur infra, de sent. excom., quamvis, ubi de hoc.

X 5.39.06 Mulieres

 Sui iuris
Ut sunt servi, sed hoc intellige secundum distinctionem illius decretalis infra, de sent. excom., relatum.  Nec intelligas hoc verbum de filiisfamilias, qui dum sunt in patria potestate non dicuntur sui iuris, quia tales debent ad curiam mitti nisi sint infra pubertatem, infra, de sent. excom., quamvis; et infra, de sent. excom., pueris.  Ber.

 Laborem veniendi
Hoc referas ad arbitrium episcopi, arg. ff. de ver. oblig., continuus § cum ita.  Et si videbitur episcopo quod laborem eundi nequeat sustinere propter pericula morae, illum absolvere potest recepta sufficienti cautione quod parebit consilio sive responso Papae, arg. optimum supra, de poenit. et remiss., ne pro dilatione; et infra, de sent. excom., de caetero; et infra, de sent. excom., sacro.  Si vero periculum non timetur, consulatur Papa antequam absolvatur.  Et hoc videtur dicere littera ista.

 Auctoritate vel mandato
Sic supra, de restit. spol., cum ad sedem, ad fi.  Et ille dicitur facere qui per alium facit, ff. de admin. tut., ita tamen § gessisse; et 16. q. 6, consuetudo, in fi.; et infra, de sent. excom., ut famae § ulti.; et C. de accusation., non ideo; et ff. ad leg. Aquil., liber homo si iussu, in princ.; ff. de iuris., si quis id § ulti.  Et qui causam praebuit vel opem, tenetur; ff. vi bon. rapt., praetor ait cuius § si cum servum; et supra, de homic., sicut dignum § 2; et supra, de iniur. et damn. dat., si culpa.  Sed videtur quod ille qui mandato alterius hoc facit non teneatur, maxime si habeat in illum potestatem vel ei subiectus sit, arg. ff. de regul. iur., non videtur; et lege praedicta ff. ad leg. Aquil., liber homo si iussu.  Sed contrarium verum est, quia praeceptum iniustum fuit cui non debuit obedire, sed Deus potius quam homini, infra, de sent. excom., relatum; et 11. q. 3, Iulianus; et 11. q. 3, non semper; et 23. q. 1, quid culpatur, in fi.; et ff. de vi et de vi arm., praetor ait § quotiens; et infra, de sent. excom., universitatis.  Quia nec illa potestas data est laico super clericum, supra, de sent. excom., si vero alicuius § 1.  Sed pone quod mandavit, sed ante manuum iniectionem poenituit, quid erit?  Respondeo: nihilominus in canonem incidit nisi revocaverit mandatum, ita quod revocatio ad ipsum pervenerit, arg. ff. mand. vel cont., si mandassem; et ff. de Maced., si tamen; et ff. de Maced., si filius; et ff. quod iuss., merito, 1. resp.; et supra, de procurat., mandato; et supra, de procurat., ex insinuatione; et supra, de rescript., ex parte decani.  Sed pone quod mandator ante inectionem manuum moriatur, tunc non erit excommunicatus, quia mandatum morte extinguitur, ff. mand. vel cont., inter causas § 1; et supra, de offi. deleg., relatum; et supra, de offi. deleg., licet.  Et ecclesia non ligat sub terra arg. infra, de sent. excom., a nobis est; et 24. q. 2, legatur, arg. a contrario.  Item pone quod non mandat sed ratum habet ex post facto.  Numquid incidit in canonem?  Quidam dicunt sic quoniam ratihabitio locum habet in maleficiis, ff. de vi et de vi arm., praetor ait § quotiens; ff. de his qui not. infam., quid ergo; arg. C. de incest. nupt., cum ancillis; et supra, de restit. spol., cum ad sedem, in fi.  Arg. contra mand. vel cont., si vero § si post.  Non credo quod in casu isto incidat in sententiam, licet ex post facto ratum habeat, cum hoc fecerit causa sui et eius nomine.  Secus si potuit prohibere et non prohibuit.  De hoc dicetur infra, de sent. excom., quantae.  Ber.
 
X 5.39.07 Porro

 Porro si aliqui
Qui non sunt fratres illorum quos laeserunt.  Quoniam si fratres essent et se ad invicem percussissent, abbas eos absolvere potest, supra, de sent. excom., monachi; et infra, de sent. excom., cum illorum.  Vel potest intelligi de aliis quam de monachis, quod verius videtur et loquitur episcopo.  Alia littera habet: tuos, et planior est littera et sic est in antiqua.  Ber.

 Satisfaciant
Arg. quod non valet poenitentia sine satisfactione, supra, de usur., cum tu; et 14. q. 6, si res; et 24. q. 2, legatur; de poen. dist. 1, neminem.  Laur.

X 5.39.08 Nulli

 Vitare
Supra, de privileg., cum et plantare; et supra, de privileg., ut privilegia.  Ad hunc etiam casum privilegium non extenditur.  Sed numquid Papa communicando excommunicato incidit in canonem?  Dic quod non, licet alias male faciat.  De hoc dicitur infra, de sent. excom., si aliquando.  Quoniam princeps legibus solutus est, ff. de legib., princeps; et C. de legi. et const., digna vox.  Ipse enim solus interpretatur leges, infra, de sent. excom., inter alia, ubi de hoc.  Ber.

X 5.39.09 Parochianos

 In monachos
Sud numquid monachus poterit agere actione iniuriarum?  Dic quod non, sed actio competit monasterio, et aget syndicus monasterii sicut actio iniuriarum competit domino si iniuria fit servo, etiam aget dominus et non servus, Inst. de iniuri. § servis autem.  Quid si remittit monachus iniuriam?  Nihil agit quin possit agere monasterium.  Sic licet filiusfamilias remittat iniuriam factam sibi, pater nihilominus agere potest pro iniuria filio irrogata, ff. de pacti., in personam.  Immo et si iniuria fieret filio volenti, pater agere posset, ff. de iniuri., iniuria § usque.  Monasterium vero iniuriam factam monacho potest remittere.  Secus in ecclesia saeculari, quia non posset remittere iniuriam factam clerico, arg. 17. q. 4, quisquis.  Vincen.

 Conversos
Sic infra, de sent. excom., ex tenore; et supra, de sent. excom., non dubium, ubi de hoc.

 Decreti
17. q. 4, si quis suadente.

 Satisfaciant
Sed dabitur satisfactio?  Per litteram istam videtur quod ipsi monacho vel converso laeso, ut dicit haec littera.  Sed contra videtur 12. q. 1, non dicatis; et ff. pro soc., si inter fratres § ulti.  De iniuria facta servo dic ut Inst. de iniuri. § quod si usufructus; et Inst. de iniuri. § sed si libero.  In monacho vero vel converso qui proprium non habet, satisfactio dabitur monasterio.  Et quod dicit hic, laesis, si datur laeso satisdatur monasterio, quia quicquid monacho datur, monasterio acquiritur, supra, de statu monach., cum ad monasterium.  Clerico autem saeculari debet dari qui laesus est.  Si clericus inde decedat, dic ut supra, de poeni., presbyteri.  Et ex iniuria plures oriuntur actiones, ff. de iniuri., iniuria § ulti.  Sed coram quo aestimabitur haec iniuria?  Respondent quidam quod coram iudice percussoris, Inst. de iniuri. § sed postea.  Et sic interdum in foro saeculari.  Vincen. dixit quod ratione accessionis aestimabitur coram iudice ecclesiastico, sicut dicitur in dote, arg. supra, de coniug. serv., proposuit, in fi.; et supra, de don. int. vir. et uxor., mulieres; supra, de don. int. vir. et uxor., significavit; et supra, de don. int. vir. et uxor., de prudentia.  Sed hoc intellige cum querela excommunicationis defertur ad ecclesiasticum iudicem.  Tunc enim aestimabitur iniuria coram ipso, quia aliter non absolvitur, ut hic dicitur.  Si vero clericus simpliciter vult conqueri de iniuria sibi irrogata, satis videtur quod debeat sequi forum rei.  Papa tamen quotidie dat litteras clericis contra laicos nomine etiam suo, et de hoc 11. q. 3, sanctis quippe.  Ber.

X 5.39.10 Ex tenore

 Debeat
Qui sic iurat non est adstrictus nisi ad iustum mandatum, arg. supra, de elect., causam quae; et supra, de iureiur., veniens; et supra, de iureiur., Quintavallis; et ff. pro soc., si societatem; et ff. de oper. lib., si libertus.  Et idem est sic iurare, ac si iuraret stare mandatis ecclesiae, et illa est recta forma, ut supra, de appell., ad haec praeterea.  Et per hoc iuramentum hoc tantum praecipere potest, prout hic sequitur in littera, et quod satisfaciat laeso, supra, de sent. excom., parochianos; et infra, de sent. excom., ea noscitur.

 Ne de caetero
Sic infra, de sent. excom., gravem.

 Defendendo
Supra, de sent. excom., si vero alicuius.  Ber.

 Mandato suorum
Dum tamen mandatum sit iustum vel saltem si dubitetur, 23. q. 1, quid culpatur, in fi.  Si autem sit iniustum, non est obediendum, 11. q. 3, non enim; et 11. q. 3, Iulianus; et 11. q. 3, si Dominus.  Exemplum de mandato habes infra, de sent. excom., universitatis; et infra, de sent. excom., ut famae § 1.  Alias non excusatur, supra, de sent. excom., mulieres; et infra, de sent. excom., universitatis.  Ber.

 Praelationis
Idem est si habeat officium in ecclesia ratione cuius corrigere potest inferiores clericos vel monasterium, ut hic, et infra, de sent. excom., cum voluntate, ubi de hoc; et supra, de sent. excom., super eo vero.

 Socius
Hoc dictum est propter assiduam conversationem, unde praesumitur quod facilius manus iniciant in seipsos.  Quandoque veniunt ad verba, et sic ad factum.  Et ratione praesumptionis non praecipitur de socio.  Sic propter praesumptionem iuramentum quandoque non indicitur clericis, supra, de cohab. cler. et mul., clericos; et supra, de praesump., litteras.

X 5.39.11 Litteras

 Iustas excusationes
Nota quod in omni edicto intelligitur rationabilis excusatio, ut hic patet.  Quantumcumque praecise scribatur exceptiones legitimae excipiuntur, ut supra, de offi. deleg., ex parte tua; et supra, de rescript., si quando.  In quibus casibus quis ab itinere excusetur habes infra, de sent. excom., quamvis, et in littera et in glossa.  Ber.

 Licet diocesano
Numquid et presbytero?  Respondeo: in summa necessitate licet, arg. 17. q. 4, si quis suadente; et supra, de sent. excom., non dubium.  Alias non, nisi hoc faceret de mandato episcopi, 26. q. 6, presbyter inconsulto episcopo non reconciliet, quia episcopus hanc absolutionem bene potest committere, supra, de offi. ord., his quibus.  Ber.

 Recepto iuramento
Ut dictum est supra, de sent. excom., ex tenore.  Simile infra, de sent. excom., quamvis, in fi.

 Suscepturus
Non dicit absolvendus quia iam erat absolutus, quia obligatio semel extincta non reviviscit, de conse. dist. 4, quaeris; et 23. q. 4, si illic; de poen. dist. 4, divina clementia; ff. de solut., qui res § aream; C. de remiss. pign., cum ex causa.  Quidam dicunt quod opportunitate recepta recidunt in excommunicationem, arg. 16. q. 6, qui recedunt; et 16. q. 6, de his vero; et C. qui bon. ced. poss., cum et filii; et supra, de solution., Odoardus, quod non placet.  Libertas enim quamvis indebite obtenta non retractatur, C. si adv. lib., si post decretum; et C. si adv. lib., etsi minor.  Quod si non fecerit, tamquam periurus habebitur et posset compelli ut iuramentum servet, arg. supra, de iudic., novit.  Ber.

X 5.39.12 Ad haec

 Ad haec
Haec decretalis olim erat de rescript.

 Nequaquam consuevit aliis
Immo primo loco remittitur absolutio suo excommunicatori, supra, de rescript., ab excommunicato.  Et hoc cum sententia lata est contra formam concilii, ut ibi dicitur, quod habes infra, de sent. excom., sacro.  Et est arg. quod semper rescriptum debet esse obtentum secundum stylum Romanae curiae, alias suspectum habetur, supra, de crim. falsi, quam gravi, in fi.  Item est arg. ex eo quod fieri consuevit, 38. dist., de Syracusanae; et supra, de cleri. coniug., diversis; et ff. de Maced., si quis patrem; et ff. de Maced., sed Iulianus § quod dicitur.

 Sufficienti
Cum quis est excommunicatus pro iniectione manuum in clericos, sola cautio iuratoria sufficit, supra, de sent. excom., ex tenore; et infra, de sent. excom., cum desideres.  Cum vero pro contumacia vel crimine manifesto, sufficiens debet cautio praestari, infra, de verb. sign., ex parte in Christo, ubi de hoc.  Sic etiam cum data est possessio causa rei servandae, supra, de sequestra., ad hoc, in fi.

X 5.39.13 Ea noscitur

 Mulieres
Supra, de sent. excom., mulieres; et infra, de sent. excom., quamvis, ubi multae tales personae excipiuntur.

 Valetudinarii
Isti propter infirmitatem absolvuntur, ita tamen quod si convaluerint, sedem Apostolicam visitabunt mandatum Apostolicum recepturi, supra, de sent. excom., de caetero; et infra, de sent. excom., quod de his; et infra, de sent. excom., quamvis, in fi.; et hic in fi.

 Iuxta facultates
Hoc semper intelligendum est secundum quod satisfacere potest, satisfaciat.  Quod si non potest, in poenam aliam potest commutari, arg. supra, de maledic., statuimus.  Vel expectet quamdiu facere possit cautione recepta, supra, de solution., Odoardus, ubi de hoc.  Nam inanis est actio quam excludit inopia debitoris, supra, de restit. spol., olim vobis; ff. de dolo mal., nam is.  Ber.

 Pauperes
Infra, de sent. excom., quod de his.  Et infra, de sent. excom., quamvis, contra.  Solutio: ibi loquitur de his qui tanta paupertate laborant, quod ad curiam ire non possunt, hic de his qui possunt ire licet pauperes sint.

 Legato eius
Infra, de sent. excom., ad eminentiam; et infra, de sent. excom., quamvis.  Quod ex officio legationis licet, supra, de offi. legat., quod translationem.  Alii vero legati qui de latere Papae non mittuntur, servent quod dicitur supra, de offi. legat., excommunicatis.

 Recepturi
Supra, de sent. excom., de caetero, ubi de hoc.

X 5.39.14 Cum non ab homine

 Denunciatus non sit
Et sic quam cito scio aliquem exommunicatum statim debeo ipsum vitare quamvis non sit denunciatus, nisi solus hoc sciam, ut hic dicit, et 6. q. 2, si tantum; et 6. q. 2, placuit; arg. 2. q. 7, plerique.  Qui enim scit, certiorari non debuit, ff. de act. emp. et vend., si res vendita, in fi.; et 93. dist., si inimicus.  Quia excommunicatio executionem secum trahit, supra, de appell., pastoralis.  Et denunciatio non fit nisi propter ignorantes.  Deus enim ligat et non homo, 11. q. 3, nemo contemnat.  Ioan. Favent. contradixit et male quod ante denunciationem non est vitandus.

 Contempto clericali
Propter hoc solum non perdunt privilegium, supra, de sent. excom., si vero aliquis, nisi post trinam admonitionem, infra, de sent. excom., in audientia; et infra, de sent. excom., contingit 2, ubi expectatur admonitio.  Hoc intelligitur de his qui non sunt contenti arma portare, sed saevis enormitatibus se immiscent, ut hic patet, et supra, de apostat., praeterea; et infra, de sent. excom., perpendimus.  Contraria intelliguntur de his qui taliter non excedunt, licet portent arma.  Unde illi usque ad trinam admonitionem gaudent privilegio suo, ut dicitur.  Simile supra, de vit. et honest. cler., ex litteris.

 Asperior
Nota quod ex persona augetur crimen, 40. dist., homo; ff. de re milit., omne delictum § 1; de poen. dist. 1 § aut facta; et supra, de poenit. et remiss., quaesitum.  Ber.

X 5.39.15 Cum desideres

 Communione reddidit
Et male, quia cum ipse debeat alios prohibere, ipse hoc facere non debet, ff. si serv. vend., altius; supra, de nat. ex lib. ven., indecens, ubi de hoc; in Auth. ut differ. iudic. audi. § haec autem omnia, in fi., coll. 9; et 16. q. 1, in canonibus.

 Ad cautelam
Ut post absolutionem timore iuramenti similia pertimescat, 23. q. 8, pessimam.  Et sic iuramentum non est de substantia absolutionis, ut infra dicam.  Item arg. quod aliquid faciendum est ad cautelam futurorum, 23. dist., in nomine Domini; et supra, de elect., licet; et 63. dist., cum Hadrianus.  Et exempla praesentia nos praecavere faciunt in futurum, 82. dist., plurimos, ad fi.; et ff. locat. et conduct., si quis domum § 1.  Ber.

 Praestitum
Secundum quod dictum est supra, de sent. excom., ex tenore.  Sed forma ecclesiae observari generaliter debet nec omittitur nisi ex causa, infra, de sent. excom., super eo quod.  Sed si iuramentum omittatur, nihilominus tenet absolutio.

 Excommunicationis poenam contrahit
Nisi in casibus qui continentur in his versibus: haec anathema quidam solvunt ne possit obesse // utile lex humile re ignorata necesse.  Utile: propter utilitatem meam.  Et ne ille commodum habeat, possum communicare excommunicato, infra, de sent. excom., si vere.  Item propter utilitatem excommunicati possum ei communicare in his quae pertinent ad eius salutem, infra, de sent. excom., responso; et infra, de sent. excom., cum voluntate, in princ.; et 11. q. 3, antecessor; et 11. q. 3, quod praedecessor; et 11. q. 3, cum excommunicato.  Lex: propter eandem legem quae est viro et uxori, uxor potest communicare viro, 11. q. 3, quoniam multos; et infra, de sent. excom., inter alia.  Humile: sicut est in filiis, servis, ancillis, mercenariis et in proximis concordantiis.  Res ignorata: ut hic ex eo quod dicit, scienter, et in capitulo 11. q. 3, quoniam multos.  Arg. infra, de sent. excom., inter alia.  Tanc.

 Si publica fama
Nota quod si fama est aliquem esse excommunicatum, vitandus est.  Simile supra, de cleri. excom., illud.  Et ita fama facit probationem et fama impedit matrimonium contrahendum, supra, de cons. et affin., super eo.

 Ad cautelam
Infra, de sent. excom., venerabili; et supra, de appell., ad praesentiam; et de conse. dist. 4, nulla.  Arg. ut sic forma tollatur.

 Quam offendit
Quam ille dimittere non potuit, 23. q. 4, si is qui; et 73. dist., Salonitanae.  Et est arg. quod haec iniuria non solum fit iniuriato, sed toti ordini clericali, infra, de sent. excom., contingit 1.  Simile supra, de for. compet., si diligenti.  Unde iste non potuit pacisci super iniuria quatenus ecclesiam contingebat nisi forma ecclesiae fuerit observatae, ut hic dicit.

 Nisi forma ecclesiae
Ut scilicet iuramento praestito quod stabit mandato ecclesiae absolvatur, ut supra, de sent. excom., super eo quod, 1. resp., in fi.; et supra, de sent. excom., de caetero.  Sed quid si iuramento omisso fuerit absolutus.  Arg. est hic quod non teneat absolutio, et hoc quidam concedunt quia iuramentum non est de substantia absolutionis, sed recipitur potius ad cautelam ne de caetero talia praesumant, ut infra eodem capitulo, in princ.  Et aliqui absolvuntur sine iuramento, quod non fieret si esset de substantia, infra, de sent. excom., super eo quod; et infra, de sent. excom., a nobis est, in fi.  Et sic tenet absolutio licet non debeat sine iuramento absolvi, quia libertas ubicumque obtenta fuerit, non revocatur, C. si adv. lib., si post decretum; et C. si adv. lib., etsi minor.  Et sic licet composuerit, necessaria est absolutio.  Secus est in cautione facta propter novum opus nunciatum ubi non est opus ut post cautionem remittat, ff. de remission., ait praetor § 1, ibi: plane.  Et quod dicit, nisi forma etc., intelligendum est principaliter de absolutione cum iuramento, quae tamen quantum ad veritatem eadem est cum illa quae fit sine iuramento.  Sed forma ecclesiae generaliter debet observari, nec debet omitti nisi ex causa, infra, de sent. excom., super eo quod.  Sed si iuramentum omittatur nihilominus tenet absolutio.

X 5.39.16 Veniens

 Celebrationem
Ex hoc praesumitur quod bono zelo et non animo iniurandi manus in eam apposuit.  Sola enim temeritas et violentia notatur, supra, de sent. excom., super eo vero; et 17. q. 4, si quis suadente.  Et ita patet quod sacerdos turbantem officium divinum sine poena excommunicationis potest expellere de ecclesia et quilibet alius ratione officii, quod obtinet in ecclesia et etiam seniores de ipsa ecclesia, infra, de sent. excom., cum voluntate § 2, ubi notatur in quibus casibus excommunicatus non est qui manus mittit in clericum.

 Ex hoc ipsum
Id est, ex hac tali et levi castigatione non incidit in canonem, et maxime quam in propria persona voluit exercere, arg. infra, de sent. excom., universitatis; ff. locat. et conduct., item quaeritur § Iulianus; ff. ad leg. Aquil., sed et si quemcumque § ulti.  Ala.

X 5.39.17 Pervenit

 Arbitrio
Ala. dixit quod haec decretalis continet specialem indulgentiam.  Alii dicunt quod ius commune continet ad quod ergo posita esset, 19. dist., si Romanorum.  Ut officeret potius quam prodesset et in errorem duceret?  Quod continet ius commune est arg. supra, in constitutione Gregorii ix in principio libri, rex pacificus.  Et sic per hoc licitum est episcopis tales absolvere pro modica iniuria et levi irrogata.  Et huiusmodi levis iniuria potest leviter emendari, supra, de accusat., cum dilecti; quae etiam non infamat, supra, de re iudic., cum te.  Unde satis possunt episcopi beneficio huius decretalis absolvere tales ex generali concessione.  Vel dicas ut Ala. quod est securius.

X 5.39.18 Significavit

 Eadem
Scilicet quo ad privationem sacramentorum, et sic intelligitur 11. q. 3, excommunicatos; et 11. q. 3, cum excommunicato.  Vel forte hi fuerunt excommunicati cum omnibus participantibus eis, 11. q. 3, excellentissimus; infra, de sent. excom., quod in dubiis, in fi.  Et ita expone eadem sententia, scilicet maiori.  Vel isti participaverunt excommunicatis in eodem crimine criminosis.  Et ita eadem sententia cum illis ligantur.  Unde remitti debent ad suum excommunicatorem absolvendi, infra, de sent. excom., nuper; et infra, de sent. excom., si concubinae.  Et hoc verius credo.

X 5.39.19 Tua nos

 Temerarias
Largius est hoc intelligendum quam si violentas dixisset, quaedam enim manus dicuntur temerariae sed non violentae, infra, de sent. excom., contingit 1.

 Incendiarii
Incendiarii enim excommunicandi sunt, 23. q. 8, pessimam.  Et secundum leges igni traduntur, ff. de incen. rui. nauf., qui aedes.  Vel capite puniuntur, ff. de poe., capitalium § nonnumquam, cum distinctione illius § nonnumquam.  Ber.

 Publicati
Ergo videtur ex hoc quod ipso facto sint excommunicati, alias non videtur quod haberet locum publicatio.  Et sic est arg. contra 23. q. 8, pessimam, ubi praecipiuntur excommunicari.  Unde quidam restingunt hoc ad incendiarios ecclesiarum et religiosorum locorum, infra, de sent. excom., conquesti; et 11. q. 3, canonica; et 17. q. 4, omnes ecclesiae.  Unde post publicationem a Papa tantum sunt absolvendi.  Et hoc in odium eorum statutum fuit, hic ad terrorem aliorum.  Sic quandoque privantur aliqui ecclesiastica sepultura ad terrorem aliorum, supra, de torneam., felicis; et supra, de rapt., super eo.  Sed quia hic non distinguitur de omnibus intelligas.  Tam non credo quod omnes incendiarii generaliter ipso iure sunt excommunicati nisi de incendiariis ecclesiarum, cum de aliis non inveniam.  Non probatur quod ipso iure sint excommunicati.  Sed illis primo excommunicatis ab episcopis subsecuta publicatione ac denunciatione, Papa per hanc decretalem reservat sibi eorum absolutionem ad terrorem, ut dixi.  Alias episcopi possent absolvere omnes incendiarios, infra, de sent. excom., nuper.

X 5.39.20 Ad eminentiam

 A latere
Qui dicantur missi a latere domini Papae habes supra, de offi. legat., excommunicatis; et supra, de offi. legat., nemini; et in constitutione Inno. iiii supra, de offi. legat., extravag. officii nostri debitum.

 Pro tempore
Id est, postquam egressus est urbem quousque reversus est, licet iurisdictionem non habeat nisi in ea provincia quae sibi decreta est, ff. de off. procon., proconsul ubique; et ff. de off. procon., proconsul portam.  Et hoc ex officio legationis licet eis quamvis de hoc non habeant speciale mandatum, ut hic dicit, et supra, de offi. legat., quod translationem; et infra, de sent. excom., quamvis; et supra, de sent. excom., ea noscitur.  De aliis qui non sunt missi de latere Papae, an possint tales absolvere habes supra, de offi. legat., excommunicatis; et supra, de offi. legat., nemini.

X 5.39.21 A nobis

 Quisquis furtum
Hac forma verborum omnes nominatim intelliguntur excommunicati qui furtum committunt, tamquam expressis propriis nominibus, ff. de lib. et post., nominatim; et Inst. de exhered. lib. § masculos.

 Non nisi subditi
Sed contra videtur quia ratione delicti efficitur quis de iurisdictione illius qui tulit sententiam, 6. q. 2, placuit; et 3. q. 6, ibi semper; C. ubi de crim. agi oport., authen. qua in provincia; et supra, de privileg., tuarum, ubi de hoc.  Ergo universi ligantur, cum quantum ad hoc sint eius subditi.  Respondeo: si generaliter intellexit, quisquis furtum fecerit ubicumque, clausula ista non refertur nisi ad subditos, ut dicit hic.  Quoniam extra parochiam suam nullam habet iurisdictionem.  Unde illa sententia non extenditur ultra terminos suae iurisdictionis, ff. de iuris., extra territorium; et supra, de offi. legat., novit.  Comprehendit ergo tantum subditos suos etiam delinquentes in eius parochia, cum ex hoc ipsi subditi sint.  Nam ratione delicti sortitur quis forum, supra, de for. compet., licet ratione, et in praedictis concordantiis.  Nam et praeses provinciae adversus extraneos homines habet imperium, cum malum commiserint, ff. de off. praes., praeses provinciae in suae provinciae.  Nec distinguitur unde sint, ut ibi.  Sed videtur quod per talem sententiam non sint ligati alii de alia provincia, cum ipsi ignorent talem sententiam, licet ibi delinquant et efficiantur de foro illius, ut per hoc illos possit punire.  Sententia enim non ligat ignorantes et praecipue illos quibus publicata non est, 82. dist., proposuisti; 16. dist., quid dicitis.  Dicas quod bene sunt excommunicati, quia incidunt in factum damnatum.  Et quicumque facit factum iam per sententiam excommunicationis damnatum, iudicatur excommunicatus quasi a canone, arg. 24. q. 1, Achatius non est; 24. q. 1, maiores; et 24. q. 1, Achatius non fuit.  Et propter delictum ibi commissum intelliguntur esse de parochia sua et sic excommunicati sunt, nec excusantur eo quod dicunt se ignorasse sententiam, quia ipsi cum rem illicitam et prohibitam faciant, statim sunt in culpa et potuerunt quaerere de hoc.  Quid si moriatur vel transferatur ad aliam ecclesiam qui tulit illam sententiam, numquid tenet post mortem vel recessum, ut qui contra faciant sint excommunicati?  Videtur quod sic quia scripta episcoporum anathematizant etiam post mortem, et facere possunt decretum, ita ut qui contra facit puniatur, 3. q. 4, nullus; et supra, de maior. et obed., si quis; et supra, de offi. legat., nemini, arg. contra.  Dicit lex quod interdictum non durat ultra iurisdictionis interdicentis, ff. de poe., imperator.  Dici potest quod interdictum sive sententia excommunicationis simpliciter lata non durat ultra tempus proferentis, nisi successor eam confirmet et ratam habeat.  Sed cum diffiniendo statutum sive decretum aliquod facit, ligat etiam post recessum, quia statuta talia perpetua sunt, supra, de offi. legat., nemini; ff. de off. praef. urb., omnia § ulti.; C. de postulan., cum a praefecto, nisi expressim per successorem revocetur.  Ber.

 Nisi forte plus
Arg. quod sententia quae nulla est potest rata haberi et erit aliqua, 2. q. 1, in primis.  Ber.

X 5.39.22 Conquesti

 Excommunicatos nuncietis
Ergo videtur ex hoc quod ipso iure sunt excommunicati huiusmodi sacrilegi.  Quod verum est de huiusmodi violatoribus et effractoribus ecclesiarum sive incendiariis, 11. q. 3, canonica; et 17. q. 4, omnes ecclesiae, de quibus intelliguntur illa duo capitula.  Alii vero non sunt excommunicati ipso iure, sed excommunicandi, ut dictum est supra, de sent. excom., tua.  Hug. tamen dixit quod illa capitula non sunt latae sententiae, sed haec decretalis contrarium ostendit, et ita etiam servatur.  Sed Hug. intellexit capitula illa non de effractoribus ecclesiarum, sed de his qui aliunde aliqua rapiunt praeter effractionem.

 Repraesentent
Ex quo enim incendiarii vel effractores ecclesiarum publice denunciati sunt, non possunt absolvi nisi a Papa.  Sed ante bene si satisfacere volunt, quia conditor canonis ante denunciationem eorum non retinuit sibi eorum absolutionem, infra, de sent. excom., nuper.  Et hoc ad terrorem omnium statutum fuit propter enormitatem excessus, supra, de sent. excom., tua.  Ber.

X 5.39.23 Perpendimus

 Non propulsando
Nam vim vi repellere licet, supra, de sent. excom., si vero alicuius § 2; et supra, de homic., significasti 2, ubi de hoc.

 Absolutionem
Sic supra, de sent. excom., cum non ab homine; et supra, de apostat., praeterea; infra, de sent. excom., in audientia, contra.  Sed illud solutum est supra, de sent. excom., cum non ab homine.

 Cogantur
Sed contra videtur.  Clericus non potest renunciare privilegio suo, infra, de sent. excom., contingit 1; supra, de for. compet., si diligenti.  Dic quod manendo clericus non potest renunciare, ut in contrariis, sed apostatando ab habitu suo post trinam admonitionem, vel immiscendo se enormitatibus privilegium amittit, ut hic patet; et supra, de sent. excom., cum non ab homine; et infra, de sent. excom., in audientia; et infra, de sent. excom., contingit 2.  Ipso enim facto se privant talia faciendo, supra, de vit. et honest. cler., ex litteris; et supra, de cleri. coniug., ex parte, arg.

 Competentem
Paulo maiorem quam si in laicos talia commisissent, supra, de sent. excom., cum non ab homine, in fi.  Sed quare imponitur ei poenitentia?  Quia qui auctoritate iudicis malos interfecit, minister Dei est, 23. q. 5, miles; 23. q. 5, qui malos.  Satis potest dici ad cautelam imponitur poenitentia, si comes ille habeat potestatem hoc faciendi, alias secus est ut hic, et in capitulo supra, de sent. excom., cum non ab homine, in fi.  Ber.

X 5.39.24 Universitatis

 Maxime ubi causa non subest
Ideo dicit maxime, quia idem est etiam si causa subesset, ut infra sequitur.  Sed hoc executor non considerat qui exequi debet sive sententia sit iusta sive iniusta, supra, de offi. deleg., pastoralis § quia vero.

 Persona
Sic 5. q. 5, illi qui.  Arg. contra 86. dist., non liceat; et C. de episc. et cler., authen. sed neque.  Solutio: aliud est in episcopo et speciale qui suis manibus nullum percutere debet cui sancitas ignoscendi gloriam dereliquit, C. de episc. et cler., si quis in hoc.  Sed abbas hoc facere potest, ut hic, et 45. dist., cum beatus.

 Fieri iubeat
Moderate, ita quod non excedat debitam correctionem.  Alias potest appellari ab ipso, supra, de offi. ord., irrefragabili.  Et puniri etiam debet, supra, de appell., de priore.  Et incideret in canonem quia levis et moderata castigatio permissa est, infra, de sent. excom., cum voluntate § 2, ubi de hoc.

 Etiam si causa subesset
Licet iusta causa subsit qui aliter quam debeat facit, non excusatur, infra, de sent. excom., sacro.  Et sic neque in facto neque in modo faciendi debet esse peccatum.  Sic supra, de restit. spol., Pisanis.  Arg. contra quod potius causa facti quam ipsum factum considerari debet, 23. q. 8, occidit; et supra, de accusat., cum dilecti; ff. de fur., verum.  Nec refert undecumque crimina claruerint, ut corrigantur, 23. q. 4, ecce.

 Nequaquam evadunt
Etiam si monachus consentiret, infra, de sent. excom., contingit 1.  Arg. contra infra, de sent. excom., ut famae, ubi clerici per laicos capiuntur.  Non est contra quia in alio casu diverso loquitur ibi de clerico, qui aliter capi et corrigi non potest, nisi de mandato praelatorum capiatur et ad iudicium adducatur.

X 5.39.25 In audientia

 Frustra ecclesiae
Supra, de immun. eccl., immunitatem; et supra, ne cler. vel mon. saecul. neg., sacerdotibus; et 17. q. 4, frater; supra, de usur., quia frustra; et ff. de minor., auxilium, in fi.; et ff. quod metus cau., isti quidem.

 Lex
ff. de iniuri., item apud § si quis virgines.

 Iniuriarum
Non enim iniuriatur matrimonio qui ipsum ignoravit, C. de adulter., si ea.  Sic nec militiae aut etiam clericali qui militiam ignorat, ff. locat. et conduct., si ignorans; supra, de sent. excom., si vero aliquis.  Quid si percussi laicum credens et volens percutere clericum, numquid incidi in canonem?  Arg. quod sic, supra, de bigam., nuper; et supra, de bigam., a nobis; ff. ad leg. Aquil., scientiam § 2.  Arg. contra ff. ad leg. Corn. de sic., frater § divus, ubi iudicatur secundum quod fit et non secundum quod faciens intendit, ff. de iniuri., si cum servo; et ff. de iniuri., prece, in fi.  Sed in veritate non est excommunicatus licet de iniuria teneatur.

 Meretricali
Et sic perdit privilegium, ff. de ritu nupt., senatoris filia.

 Tertio
Similie supra, de vit. et honest. cler., ex litteris; et infra, de sent. excom., contingit 2.  Arg. contra supra, de apostat., praeterea; et supra, de sent. excom., perpendimus; et supra, de sent. excom., cum non ab homine, sed ibi solvitur.  Item arg. contra supra, ne cler. vel mon. saecul. neg., multa.  Solutio: ibi non loquitur de tali captione sed de illis qui deprehenduntur in administratione, nec ibi fit mentio de manu iniuriosa.  Et ecclesia non defendit illos qui in fraude deprehenduntur quo minus teneantur, et sic non tangit hoc.

X 5.39.26 Quos de his

 Paupertate
Simile infra, de sent. excom., quamvis.  Contra supra, de sent. excom., ea noscitur.  Sed ibi solvitur.

 Visitare
Sic supra, de sent. excom., de caetero; et supra, de sent. excom., ea noscitur; et infra, de sent. excom., quamvis, in fi.

X 5.39.27 Cum pro causa

 Ob duplicem causam
Scilicet quia manus violentas iniecit in fratrem, et quia immunitatem ecclesiae violavit.  Et sic colligitur hic arg. quod sacrilegi qui immunitatem ecclesiae violant, sunt excommunicati.  Et ita idem esset si laicum verberasset in claustro, arg. 17. q. 4, omnes.  Dic quod incidit in minorem excommunicationem quia privatus est communione ecclesiae ex eo quod immunitatem ecclesiae violavit, 17. q. 4, si quis domum.  Et si non satisfecerit post tertiam admonitionem, maiori excommunicatione notabitur, ut ibi dicitur.  Et ita non sunt omnes sacrilegi excommunicati ipso iure maiori excommunicatione.  Et quia iste non satisfaciebat, fuit excommunicatus a suo praelato.  Et ita ob duplicem causam nodatus fuit maiori sententia, ut infra dicit; et illud capitulum 17. q. 4, omnes.  Restringitur ad suum casum ad violatores ecclesiarum, ut dixi supra, de sent. excom., tua; et supra, de sent. excom., conquesti.  Vel forte lata erat sententia, ut quicumque violaret immunitatem ecclesiae esset excommunicatus.

 Tamquam excommunicatum
Istud, tamquam, expressum est veritatis, ut dictum est.  Ex hoc patet quod si aliquis pluribus de causis fuit excommunicatus, et unam expressit in absolutione et aliam tacuit, adhuc remanet excommunicatus, arg. supra, de offi. ord., ex parte.  Ibi etiam tangitur de hoc, quia per subreptionem absolutio est obtenta, infra, de sent. excom., officii.  Quot enim sunt excommunicationes tot debent esse absolutiones, sicut quot sunt accusationes tot et absolutiones, 2. q. 3 § notandum, vers. si plura; et de poen. dist. 5, consideret, ubi dicitur quod de omnibus erit indulgentia petenda.  Sicut et in denunciatione novi operis, quot sunt denunciationes tot erunt remissiones, ff. de novi operis nunc., de pupillo § si ex pluribus.  Sic et in libertate si per obreptionem obtenta fuerit, non valet licet sit favorabilis, ff. de fideicommi. liber., cum vero § subventum.  Econtra videtur quod non sit excommunicatus, quia libertas semel data competit, sive ex iusta sive ex iniusta causa data sit, non revocatur, Inst. qui ex quib. caus. man. non poss. § semel; et supra, de cons. et affin., quia circa; arg. supra, de conver. coniug., ex parte tua; et ff. de manum. vin., iusta § 1; et ff. de manum. vin., si pater § 1.  Item si quis per dolum est liberatus, tenet liberatio, sed agitur de dolo, ff. de dolo mal., servus; et ff. de dolo mal., quod si deferente.  Item pignus liberatur non obstante dolo, ff. de pigner. act., si rem § omnis.  Solutio: si dicatur quod semel excommunicatus amplius excommunicatione durante excommunicari non possit, tunc tenet absolutio licet alias causas non expresserit, si expresserit illam causam pro qua primo fuit excommunicatus.  Sed hoc non est verum.  Si autem dicatur quod excommunicatus posset iterum excommunicari, quod verum est, refert an expressa sit causa absolutionis an non sit.  Si non est expressa sed indeterminate absolvitur, tunc ab omnibus est absolutus.  Sed si una causa tantum fuit expressa, tunc absolutio non extenditur ad ea quae non fuerunt expressa, arg. ff. de accep., pluribus; C. de procur., maritus.  Vel distinguitur an per ignorantiam omiserit an scienter, arg. supra, de rescript., super litteris.  Ita dixit Io.  Sed ego in hoc casu non admitto illam distinctionem.  Alii dicunt illum absolutum indistincte, sed cogitur redire ad curiam et satisfacere iniurato.  Tanc. dixit quod si aliquis est excommunicatus propter plures causas, sed unica tantum sententia.  Quamvis aliquas causas taceat dum absolvitur, absolutus est.  Sed debet compelli satisfacere pro alia iniuriam passo.  Et secundum hoc istud, tamquam, est similitudinarium.  Si vero pluribus et diversis excommunicationibus sit ligatus ex causis diversis, si aliquas supprimit, non est absolutus sed remanet excommunicatus pro aliis.  Et secundum hoc istud, tamquam, est expressivum veritatis.  Ego credo quod qualitercumque sit aliquis excommunicatus, sive una sententia sive pluribus sententiis ex pluribus et diversis causis, qui vere vult absolvi, omnem causam pro qua vel pro quibus fuit excommunicatus, debet exprimere in absolutione sua.  Quia pro unaquaque sola fuit excommunicatus, et una sententia sufficit ad excommunicationem, et sic una sententia absolutionis sufficit ad plures excommunicationes, dummodo exprimantur omnes causae prioris excommunicationis, alias non tenet absolutio per surreptionem obtenta, ut bene colligitur infra, de sent. excom., officii.  Licet quidam dicant quod Innocentius non respondit ad hoc in capitulo infra, de sent. excom., officii, et praemissas solutiones non multum approbo.

X 5.39.28 A nobis

 A fidelibus sit orandum
Et est dicendum quod non nisi prius fuerit absolutus, infra, de sent. excom., sacris est.

 Nec fallitur
24. q. 3, Deus qui; de conse. dist. 2, panem.

 Iudicium autem ecclesiae
Iudicium enim ecclesiae divinum debet imitari iudicium in quantum potest, 11. q. 3, tunc vera est.

 Opinionem sequitur
Et ideo saepe fallitur, supra, de re iudic., lator; et supra, de re iudic., consanguinei; et supra, de frig. et malef., fraternitatis; et 24. q. 3, si quis non recto.  Et cum de errore constiterit, revocatur quod factum est, ut tribus primis concordantiis, et 35. q. 9, loci § his ita.

 Relaxatur
Hic surgit ratio quare quis potest absolvi ab excommunicatione post mortem et non baptizari post mortem, quia sententia ecclesiae ligat corpus et etiam animam.  Et licet sit iniusta, aufert sepulturam.  Baptismus vero character est animae, unde post mortem non est quod valeat baptizari, 32. q. 7, licite.  Vincen.

 Lazari
11. q. 3, tunc vera est.

 Non potuerit
Si talis in extremis positus habuisset copiam sacerdotis ab eo potuisset absolvi, supra, de sent. excom., non dubium; et supra, de sent. excom., quod de his; et infra, de sent. excom., quamvis.  Sed ex quo iam mortuus est, non potest absolvi nisi per Papam vel eius legatum, vel a quo debuit vivus absolvi.  Numquid a laico potest absolvi in articulo mortis?  Arg. quod sic, de poen. dist. 1, quem poenitet; de conse. dist. 4, sanctum est, ubi laicus absolvit per extremam necessitatem quem episcopus absolvere debuit, 50. dist., in capite.  Laur.

 Super terram
34. q. 1, quodcumque.  Ber.

 Non contemptus religionis
Haec verba habes supra, de conse. dist. 4, baptismi vicem.

 Mortuos
Puta in haeresi, 24. q. 2, sane profertur.  Nota quod si agatur contra personam vel de persona tantum post mortem quaeri non debet, quia crimina morte extinguuntur, 23. dist., quorundam; C. si reus vel accus. mort., etsi Marcellus; et C. si reus vel accus. mort., si is.  Nisi in haeresi, ut 24. q. 2, sane profertur, et hic, ubi vero agitur propter bona vel contra personam et bona post mortem agi potest, C. si pend. appel., quamvis.  Et sic post mortem agitur de matrimonio propter bona, supra, qui fil. sint legit., causam quae 2.

 Rigorem
45. dist., disciplina; et 45. dist., sunt namque; et supra, de purg. can., inter sollicitudines.

 Caeteris indulgemus
Id est, indultum esse ostendimus, quia cum eos absolvere possent vivos iure communi, ita etiam absolvere possunt post mortem ex causa praemissa, id est, si de ipsorum poenitentia per evidentiam signa constiterit.

 Forma servetur
Sed forma non potest servari ex toto, quia hic non potest ammodo iurare et tamen absolvitur.  Et sic est arg. quod sacramentum non est de substantia absolutionis, ut dixi supra, de sent. excom., cum desideres, in fi.  Sed numquid heredes compellendi sunt ad iurandum antequam absolvatur?  Satis credo quod possent compelli.  Sed si nollent propterea non differretur absolutio, sed postea indistincte compelluntur satisfacere iniuriam passo vel alias facere quod ille vivus debuit et voluit.  Sed numquid exhumabitur corpus, si sepultum fuit in coemiterio ecclesiae?  Non credo quod debeat exhumari.  Si alibi sepultum fuerit, tunc debet exhumari et absolvi quo ad ecclesiam, cum iam fit quo ad Deum absolutus, arg. 11. q. 3, tunc vera.  Et postea in coemiterio sepeliri.

 Heredes quoque
Hic habes expresse quod heredes tenetur ex delicto defuncti, licet ad eos nihil pervenerit, supra, de rapt., in litteris; et supra, de sepult., parochiano, ubi de hoc.  Quia cum iste poenituerit et contritus fuerit quantum in se fuit, satisfecit et per eum non stetit.  Unde heredes ad quod bona pervenerunt ipsius compellendi sunt satisfacere pro ipso.  Et sic intellige istud capitulum supra, de sepult., parochiano; supra, de rapt., in litteris.

X 5.39.29 Nuper

 Corporalis laesio
Hic sola violentia attenditur.  Simile infra, de sent. excom., contingit 1.  Nec refert an aliquis in compedibus an parietibus teneatur, ff. ex quib. cau. maio., succuritur, in fi.

 Consilium impendendo
Quod aliter non erat facturus, arg. ff. de his qui not. infam., praetoris verba, in fi.; et supra, de homic., sicut dignum § qui vero.  Non refert enim an de bono malum vel de malo deteriorem fecerit, ff. de serv. corr., ait praetor § qui igitur.  Alias non tenetur quis de consilio, nisi ille aliter non fuisset facturus, ff. mand. vel cont., si remunerandi § si tibi, in fi., vel nisi sit fraudulentum, ff. de regul. iur., consilii.  Laur.

 Comedendo
Tunc in istis casibus non communicat illi in crimine, sed extra.  Unde propter hoc non est ligatus eadem sententia cum illo.  Quare si contra ipsum in accusationem prosiliret, excipere poterit contra illum nec habebit locum replicatio communionis, supra, de except., a nobis.

 Communicent crimini
Pone casum per illam decretalem supra, de sent. excom., significavit, vel per illam infra, de sent. excom., si concubinae.

 Tunc erit absolutio
Colligitur hic quod si ego excommunico parochianum meum propter crimen et parochianus alterius ei communicat favorem impartiendo in delicto suo, in me videtur delinquere et eadem sententia ligatur et non sententia canonis, quia tunc a suo episcopo vel etiam proprio sacerdote absolveretur, ut infra sequitur.  Et sic iste propter delictum ligatur sententia mea et a me debet absolvi et cum iuramento, ut infra dicit.  Et est simile supra, de sent. excom., a nobis fuit, ubi large appellatur subditus ratione delicti.  Sed quaeri potest cum excommunicationis sententia extendatur ad alienum parochianum, quare non extendatur similiter indulgentia vel remissio, ut supra, de poenit. et remiss., quod autem?  Vincen. dixit quod utrobique animae consulitur.  Et ideo in indulgentiis illud obtinet ut diutius affligatur quis pro peccatis, et similiter in excommunicatione ut diutius affligatur.  Nec excommunicatio est mortalis sed medicinalis, 2. q. 1, multi; et 23. q. 8, corripiantur.  Vel dic aliam rationem, indulgentia non transit ad alienum parochianum, quia episcopus in eum nullam habet iurisdictionem.  Unde sua indulgentia vel remissio non potest illum absolvere, quia ipsum non ligavit.  Quia qui potest ligare, non potest absolvere et econverso, 21. dist., inferior; et 9. q. 2, nullus alterius; et supra, de poenit. et remiss., omnis.  Sed in sententia excommunicationis secus est, quia ille propter delictum sive ratione delicti efficitur de foro excommunicantis, supra, de for. compet., licet ratione.  Unde propter hoc potest illum ligare et absolvere.  Et ille incidit propter delictum in suam sententiam.  Et sic ligatus est ab eo, unde ab eo debet absolvi.  Et quod providum fuit ad poenam trahi non debet ad gratiam, supra, de translat., inter corporalia.  Sed etiam mirum videtur qualiter sententia excommunicationis liget illos de quibus non fuit dictum vel cogitatum, et res iudicata solum illis nocet contra quos iudicatur, supra, de fide instrum., inter dilectos; et supra, de fide instrum., cum P; et ff. de excepti. rei iud., cum quaeritur; et ff. de excepti. rei iud., rei iudicatae.  Nec ex post facto potest augeri obligatio, ff. de damn. infect., damni § is qui.  Et ex quo post sententiam aliquid accidit, nova interpellatione opus est, ff. de iud., non potest.  Item inconveniens est quod aliquis excommunicetur qui non est admonitus nec citatus, infra, de sent. excom., sacro.  Item secundum hoc talis sententia non differt a canone latae sententiae, cum tamen haec sententia non sit generalis, sed tantum unam personam comprehendit.  Io. dixit quod haec distinctio quae fit hic in littera habet locum in eo casu cum sub hac forma fit excommunicatio: excommunico te cum omnibus communicantibus tibi.  Et tunc distinguatur ibi qualiter et communicet, ut infra, de sent. excom., quod in dubiis, ad fi., et sic non obstant praemissa.  Sed hoc non credo, immo credo illum esset excommunicatum eadem sententia ex eo quod in crimine involvitur.  Quia incidit in factum quasi damnatum et sententia transit ad eum per talem participationem, infra, de sent. excom., si concubinae.  Et est simile supra, de immun. eccl., adversus, ubi succedit in vitium, et hic accedit ad crimen.  Ergo eadem lepra qua illa punitur et iste etiam accedens teneri debet, arg. 1. q. 1, cito turpem, sicut per participationem solam in locutione contrahitur excommunicatio minor, ita per communionem in crimine contrahitur maior excommunicatio, quia tunc plus delinquit, unde non est necesse ut novam contra tales sententia procedat qui alieno facinori suam communionem commiscent, 24. q. 1, Achatius non est; 24. q. 1, maiores; et 24. q. 1, Achatius non fuit.

 Facientem et consentientem
Haec est probatio quod eadem sententia involvatur.  Sic infra, de sent. excom., quantae; 17. q. 3, omnes; et supra, de offi. deleg., quia quaesitum
 
 Non retinuit
Similiter praetor magistratibus quaedam commitit, scilicet cautionem et in possessionem ex primo decreto mittere ex causa damni infecti, ff. de damn. infect., dies.  Sed missionem ex secundo decreto sibi reservavit, ff. de iuris., inhibere.  Et est hic arg. episcopos posse dispensare, ubi specialiter dispensatio non est inhibita, arg. supra, de spons., cum apud; et 16. q. 1, sunt nonnulli.  Et concessum videtur quod non est prohibitum, ff. ex quib. cau. maio., necnon § quod eis.  Laur.

 Iusta causa
Sic infra, de sent. excom., sacro.  Et simile supra, de poenit. et remiss., ne pro dilatione.

 Excommunicatoris mandato
Sic supra, de sent. excom., de caetero; et infra, de sent. excom., quamvis.

 Sacerdote
Sic ergo simplex sacerdos potest absolvere, 26. q. 6, presbyter inconsulto episcopo non reconciliet.  Sic et ligare, 2. q. 1, nemo.  Ber.

X 5.39.30 Quod in dubiis

 Donec per ecclesiam
Simile supra, de sent. excom., cum desideres; et supra, de sent. excom., a nobis est.  Nec etiam per praelatum suum debet ei communicari, ut ibi.  Quia quod aliis prohibet ipse facere non debet, ut ibi notatur.  Item permittitur alicui tangere sacra cui non permittitur ingredi ad ipsa.  Et sic contra illud quod dicitur 5. dist., ad eius vero; et contra id 95. dist., illud, ubi dicitur: quibus reliqua sacramenta negantur, quomodo unum genus sacramenti conceditur?  Quasi diceret non.

 Quoniam multos
Hoc habes 11. q. 3, quoniam multos; et infra, de sent. excom., inter alia.

 Participatione
Quia hic non distinguitur an in crimine an in aliis communicent eis.  Videbatur quibusdam quod si in crimine communicent, incidant solummodo in minorem excommunicationem.  Quod non est verum, ut patet supra, de sent. excom., nuper, cum talis absolvatur cum iuratoria cautione, ut ibi dicitur.

 Commoniti
Iudex non debet excommunicare participantes cum excommunicatis ab ipso, nisi canonica monitione praemissa.  Alias excommunicatio non tenet, ut in decretali nova infra, de sent. excom., extravag. statuimus.  Ita habetis tertium casum in quo excommunicatio non tenet citra aliquam appellationem.

 Innodandi
Qui enim praesumptuose participat excommunicato, excommunicandus est maiori excommunicationi, ut hic dicit, et 11. q. 3, qui communicaverit.  Et est hic notabile quia et ipse claves ecclesiae contemnit, quare puniri debet.  Arg. supra, de poeni., gravem; et supra, de excess. praelat., tanta, ubi de hoc in notula magna.

 Participibus
Scilicet in crimine.

 Incurrunt
Eandem, scilicet quam et principales, 11. q. 3, excellentissimus.  Et hi nominatim dicuntur excommunicati, ff. de lib. et post., nominatim; et ff. si cert. pet., certum.  Sic etiam excommunicantur Christiani, ne participent Iudaeis etiam extra crimen, supra, de usur., post miserabilem; et supra, de usur., quanto.  Tamen hoc intellexit Io. ubi participant in crimine, in quo casu intellexit supra, de sent. excom., nuper.  Alias non essent excommunicati, sed post admonitionem excommunicarentur, ut hic dicitur.  Sed quid fieri si alterius parochianus participat tali post talem sententiam, numquid erit excommunicatus maiori excommunicatione?  Dic ut supra, de sent. excom., nuper.  Si participat in crimine sic.  Aliter non est excommunicatus nisi minori, ut hic patet.

X 5.39.31 Inter alia

 Quoniam multos
11. q. 3, quoniam multos; et supra, de sent. excom., quod in dubiis.

 Occasio disputandi
Simile supra, de voto et vot. redem., ex multa.

 Praesertim
Si istud, praesertim, ponitur pro tantum, verum dicunt prout sequitur de quibusdam personis.  Si pro maxime, non dicunt verum ut sequentia dicunt, quia nec viatores debent talibus communicare nisi necessitate instante.

 Interpretatio
Ad quem pertinet iuris constitutio ad ipsum pertinent interpretatio, C. de legi. et const., si imperialis; 11. q. 1, clericum § ex his omnibus.

 Duret
Ex sui natura.

 Canonis
11. q. 3, quoniam multos.

 Agente
Per declarationem.  In quibusdam enim casibus illius capituli est declaratio, ut in filiis, servis, ancillis et uxore.  In quibusdam est constitutio iuris, ut in rusticis et mercenariis.  Et quod in hoc ius novum constituatur per illud capitulum circa personas mercenariorum rusticorum satis videtur, quia per priora iura eos vitare tenebantur, 15. q. 6, nos sanctorum; 15. q. 6, iuratos; 11. q. 3, excommunicatos quoscumque.

 Necessitatis
Numquid magnae an cuiuslibet tantum?  Nam aliqua sustinenda est incommoditas, ut ecclesiastica iustitia servetur, 19. dist., in memoriam; et supra, de offi. legat., dilectus.  Si tantum magnae cuius arbitrium spectabitur?  Videtur quod superioris, arg. supra, de voto et vot. redem., quod super his; et supra, de voto et vot. redem., ex multa.  Solutio: in transeuntibus res ista dilationem non capit.  Quisque suo relinquatur iudicio de consuetudine, 11. q. 3, quod praedecessor.  In peregrinis autem qui ultra mare aliquamdiu et Romae per quadragesimam commorari solent superioris iudicium requiratur, quia nemo sibi regulariter iudex esse potest, ff. de iud., si aliter; et arg. supra, de elect., venerabilem.

 Tenentur
Ut sunt domestici, filii, servi, mercenarii et uxor.

 In criminibus
In talibus nulli consentiendum nec obediendum est, 11. q. 3, qui resistit; 11. q. 3, Iulianus; et 32. q. 5, ita ne.  Alias si communicarent illis in criminibus, eadem sententia tenerentur, supra, de sent. excom., nuper; et infra, de sent. excom., si concubinae.

X 5.39.32 Cum illorum

 Cum illorum
Hic patet expresse quod edictum illius canonis 17. q. 4, si quis suadente, prohibitorium est.  Quia omnes debent ad sedem Apostolicam mitti, nisi quorum absolutio inferioribus praelatis in certis casibus reservatur.

 A praedecessore nostro
Supra, de sent. excom., de caetero; supra, de sent. excom., mulieres; supra, de sent. excom., ea noscitur; supra, de sent. excom., quod de his; et supra, de sent. excom., quamvis.  Ber.

 Reservetur
Per canonem illum 17. q. 4, si quis suadente.

 Vel sciunt
Quia aliud est quod studio delinquitur, aliud quod ignorantia, 11. q. 3, excellentissimus.

 Nesciunt
Pone exemplum ubi quis non crederet se teneri, supra, de sent. excom., nuper, 1. resp.; et supra, de sent. excom., mulieres.

 Ordinibus
Similiter et de beneficiis, supra, de cleri. excom., postulastis; et supra, de cleri. excom., latores.  Sic excommunicati recipiunt ordines et excommunicatus confert ordines, supra, de renunciat., cum inter.

 Interdicta
17. q. 4, si quis suadente.  Sed numquid poterunt dispensare post impetratam absolutionem.  Videtur quod non per id quod sequitur.  Sed si non esset interdicta dispensatio, possent, arg. supra, de sent. excom., nuper.  Et est arg. quod dispensare possunt ubi non est prohibitum, ff. ex quib. cau. maio., necnon § quod eis.

 Minora
Minora vocat absolutionem, maiora dispensationem.  Et ita cui prohibetur minus et maius prohibitum intelligitur, 74. dist., gesta; 95. dist., illud; et ff. de senat., qui indignus.  Et econverso cui conceditur maius et minus, supra, de decim., ex parte tua 2.  Ber.

 Rigorem
Aequitas rigorem mitigat.  Unde aequitas intelligitur iuris relaxatio et aequitas rigori praefertur, C. de iud., placuit; 34. dist., fraternitatis; et supra, de transact., ex parte.

 Claustrales
Hoc respicit quod supra dixit saeculares.

 Alexandro
Supra, de sent. excom., monachi.  Ber.

 Alibi dicatur
Non habes hodie illam, sed in antiqua compilatione consuluit titulo eodem. 

 Commisisse
Ante ingressum supple.

 In religionis favorem
Immo videtur quod de iure communi non est enim illi necessaria certa delicti satisfactio, cuius totum vitae tempus obedientiae impenditur sui conditoris, de poen. dist. 1 § his auctoritatibus, post illud capitulum de poen. dist. 1, mensuram.  Simile supra, de voto et vot. redem., scripturae; 33. q. 2, admonere.  Laur.

 Talibus absolutionis
Hoc intellige de illis qui inciderunt in canonem ante ingressum, quia de his qui incidunt post ingressum concessum erat per Alexandrum, supra, de sent. excom., monachi.  Unde quo ad alios dicit, indulgemus.  Ber.

 Mutilationem membri
Hoc intellige simpliciter de omnibus monachis qui hoc commiserint sive ante ingressum sive post, infra, de sent. excom., canonica.  Nec est distinguendum inter membrum et membrum, supra, de cleri. aegro., presbyterum; et supra, de corp. vitia., exposuisti.  Alias excessus difficilis vel enormis relinquitur arbitrio iudicis.  Cum excessus notorius est tunc abbas ipsum absolvere non potest propter scandalum, ut hic dicit.

 Effusionem sanguinis
Quid si modicum valde laesit cum sanguinis effusione, quia de facili sanguis effunditur quandoque, numquid idem erit ac si enormiter laederet?  Satis crederem committendum arbitrio iudicis, puta episcopi et abbatis licet littera ista simpliciter loquatur.  Verbum enim effusionis abundantiam significat, 16. q. 1, revertimini; et 41. dist., saepe, arg.  Sed ibi nomen effusionis significat vitium.  Ber.

 In episcopum
Ex persona augetur crimen, de poen. dist. 1 § aut facta; Inst. de iniuri. § atrox; et ff. de re milit., omne delictum § qui manus; et ff. de iniuri., item apud § quod ait praetor.  Sicut ex atrocitate facti, 17. q. 4, qui subdiaconum.  Et ex persona eius qui fecit, crescit iniuria, ff. de iniuri., sed si § quaedam; et 40. dist., homo Christianus.

 Abbatem
Proprium.  Multa enim permittuntur nobis in homine nostrae religionis quae non permittuntur in aliis, 16. q. 1, placuit omnibus; et 2. q. 7, si haereticus.  Quid si abbatem non habet, sed priorem aut praelatum alio nomine designatum?  Respondeo: beneficium illud ad omnes monachos et regulares canonicos extenditur, ut supra, de sent. excom., monachi.  Et ad Hospitalarios Hierosolymitanos, qui per suum priorem absolvi possunt, infra, de sent. excom., canonica.  Idem crederem de Templariis dummodo consimilem priorem habeant, ut habent Hospitalarii ad omnes claustrales hoc beneficium extenditur, cum eadem causa subsit in omnibus.  Ber.

 Passus est
Quia ille videtur iniuriam passus, arg. Inst. de iniuri. § patitur, sicut iniuria facta filio patrem contingit et agere potest.  Tamen si pater remittit iniuriam, filius agere non potest nisi pater vilis persona fuerit et filius honesta, ff. de iniuri., sed et si § filiofamilias.  Sic et si abbas remittit iniuriam factam monacho, monachus agere non potest aliquo casu, videtur tamen quod secundum forum rei hoc debet fieri, 3. q. 6, ibi semper; et 6. q. 3, placuit.  Sed non est ita in casu isto et sufficit quod ita hic cavetur, 6. q. 3, scriptum est; et ff. qui et a quib. man. lib., prospexit.

 Promereri
Sed nonne datur hic evagandi materia, quare in hoc casu non absolvit eum abbas sicut absolvit illum qui ante monachatum deliquit?  Sed ratio est quia ante ingressum erant eiusdem conditionis, et per ingressum facile tollitur obligatio, 19. q. 3, non liceat; et 19. q. 2, duae sunt.  Io.  Sed ratio vera redditur in littera, scilicet propter scandalum.  Scandalum enim est quod monachus iniciat manum in maiorem, quia vix bonus monachus facit bonum clericum, 16. q. 1, legi.

 In contemptum
Quod semper praesumitur nec admitti debet probatio in contrarium.  Sic 45. dist., fraternitatem; supra, de iudic., significaverunt, et cum istis dispensabit abbas.

 Iuris peritiam
Nota quod mitius agitur cum ignorante ius positivum.  Secus in iure naturali, ubi nec rusticitati etiam parcitur, C. de in ius voc., venia.  Sicut nec parcitur mulieri contra matrimonium suum est enim de iure naturali, ut supra, de divort., gaudemus.  Vincen.

 Dispensare
Potest ergo abbas dispensare cum monacho circa ordines, ut hic, et supra, de eo qui furt. ord. recep., cum H.

 Et discretus
Et ita non sufficit quod sit adultus nisi sit discretus, quia contra discretum de facili praesumitur, C. qui et adv. quos in int. rest., in consilio; ff. de probation., cum de indebito.  Et indiscretus iniuriam facere non potest, pati vero potest, 15. q. 1, illud; et ff. de iniuri., illud; et ff. ad leg. Corn. de sic., infans.  Sed de talibus non intelligitur hoc, quia tales non indigent dispensatione.

 Praesumatur
Arg. quod non semper credendum est confitenti peccatum in poenitentia.  Arg. contra supra, de homic., significasti 2.  Quia non est versimile quod aliquis sit immemor suae salutis, 1. q. 7, sancimus.

X 5.39.33 De monialibus

 Per episcopum
Impedit enim sexus muliebris ne abbatissa possit absolvere moniales sicut hic patet, nec confessionem earum audire nec eas benedicere vel Evangelium legere, quia sexui femineo claves ecclesiae commissae non fuerunt, supra, de poenit. et remiss., nova.  Et arg. supra, de maior. et obed., dilecta, ubi de hoc.  Sed episcopus illas absolvit auctoritate Papae sibi per hanc decretalem indulta tamquam delegatus ad hoc.  Et sic absolvat omnes tam exemptas quam non exemptas.  Et est simile supra, de haeret., ad abolendam, in fi.; supra, de offi. ord., irrefragabili § caeterum, et eo iure quo absolvit alias mulieres, supra, de sent. excom., mulieres.  Sed quid si monasteria essent in diversis episcopatibus, et una monacha percutiat monachum vel monacham vel conversum vel clericum alterius episcopatus?  Conveniat uterque episcopus vel alter deleget alteri vicem suam, supra, de sent. excom., cum illorum.  Ber.

X 5.39.34 Si verae

 Sub spe veniae
Arg. contra quia sub spe veniae nemo peccare debet, supra, de cleri. excom., illud; et de conse. dist. 4, quando quis.  Sed tamen hic non credo eos ex hoc peccare, cum Papa hoc permittat, et ne ipsi ex suo dolo commodum habeant.  Sed hoc ideo dicit, quia bonarum mentium est ibi culpam timere, ubi etiam culpa non est, supra, de observ. ieiun., consilium § 2; 5. dist., ad eius vero.  Arg. bonum ad hoc supra, de purg. can., si quis presbyter.  Ber.

 Reportare
Quod esse non debet, 16. q. 1, legi; et supra, de rescript., ex tenore.  Nec ipsi debent ridere de fletibus aliorum, supra, de privileg., petistis.  Quia nemo de improbitate sua consequitur actionem, ff. de fur., itaque fullo § 1, vers. sed nemo.  Nec stulti debent esse melioris conditionis quam periti, ff. quod vi aut cla., Servius.  Et quia delinquunt non debet esse eorum conditio melior, ff. de donat. inter vir. et uxor., haec ratio § 1.

 Exigi
Supra, de except., cum inter; et supra, de haeret., excommunicamus itaque § credentes.  Convenire tamen alios aut reconvenire non possunt, sed excipere bene ut in proximis concordantiis appellare et prosequi appellationem, supra, de except., venerabilem.

 Necessaria emere
Hic habes duos casus in quibus excommunicatis licite participatur.  Alii notantur supra, de sent. excom., cum desideres.

 In excommunicatorum
Arg. est hic quod si socius meus incidit in excommunicatione, non statim teneor ipsum deserere nec ipse tenetur statim dividere societatem.  Hoc intellige si sine magno damno hoc fieri non possit, arg. 11. q. 3, antecessor; 23. q. 4, tolerandi; 41. dist., quisquis; 12. dist., illa; et 8. dist., qui contra mores.  Arg. contra supra, de maior. et obed., illud; et 34. q. 1, omnes qui.

 Non potueritis evitare
Supple commode, quia illud dicimur posse quod sine incommodo possumus, ff. de ver. sig., nepos, in fi.; ff. de condi. insti., filius qui, in fi.; 22. q. 1, faciat homo.  Ber.

X 5.39.35 Ut famae

 Carcarem
Id est, ipsum claustrum quod eis est carcer.

 Mancipari
Sine poena excommunicationis.

 Corrigere
Supra, de offi. ord., perniciosa; et supra, de accusat., qualiter et quando 2.  Ne sanguis eorum de suis manibus requiratur, supra, de offi. ord., irrefragabili, ubi de hoc, et supra, de statu monach., ea quae; et supra, de statu monach., cum ad monasterium, ad fi.

 Impunita
Ad publicam utilitatem respicit ut crimina puniantur, ut ff. ad leg. Aquil., ita vulneratus, 1. resp., in fi.; et ff. de solut., Stichum § tametsi; et ff. de iud., si longius § 1; et ff. de fideiussor., si a reo § illud quod; et C. de poe., capitalium § famosos.

 Incorrigibiles
Hi deponi possunt et tradi curiae saeculari, supra, de iudic., cum non ab homine; 17. dist., nec licuit.  Sed non ad sanguinis effusionem, et sic intelligitur supra, de iudic., at si clerici.

 Trahere possunt
Sic C. de his qui ad eccl. confug., si servus, ubi servus absque sacrilegio ab ecclesia extrahitur.

 Violenter
Arg. contra supra, de sent. excom., universitatis.  Hoc intelligendum est de incorrigibili, illud de eo qui corrigitur et verberatur a laico mandato abbatis, quod non licet ut ibi dicitur, et ita non se tangunt.

 De mandato
Et nonne sufficit generale mandatum quod continetur 23. q. 5, principes?  Solutio: speciale mandatum hic expectandum est.  Quamdiu enim non est notum ipsos esse incorrigibiles et traditos curiae saeculari, non licet sine mandato praelatorum, quia adhuc sub regula clericali tenentur etiam depositi, 81. dist., dictum.  Vel nisi se immisceant enormitatibus, supra, de sent. excom., cum non ab homine; et supra, se sent. excom., perpendimus.

 Quorum auctoritate
Qui enim per alium facit per se ipsum facere intelligitur, supra, de sent. excom., mulieres; ff. de admin. tut., ita tamen § gessisse.  Ber.

 Non amplius
Quia cum moderamine inculpatae tutelae.  Alias si excederent modum tenerentur, arg. supra, de restit. spol., olim causam, in fi., ubi de hoc.  Simile ff. ad leg. Aquil., si ex plagis § tabernarius.  Et ita patet quod clericus depositus adhuc gaudet privilegio clericali.

X 5.39.36 Contingit

 Iniuriosa
Quandoque fit iniuria sive violentia et tunc incidit in canonem, supra, de sent. excom., nuper, 1. resp.; et supra, de sent. excom., universitatis.  Sed quare hic dicitur iniuriosa, cum volenti non fiat iniuria, 33. q. 5, noluit; et ff. de iniuri., iniuria § usque adeo; C. de transaction., cum donationis; ff. de regul. iur., nemo videtur?  Sed dic quod iniuria illa dicitur fieri ecclesiae, quia ea quae in nos delinquuntur possumus remittere, sed non quantum ad ecclesiam, 23. q. 4, si is qui; et supra, de sent. excom., cum desideres.  Et sic filius potest remittere iniuriam quantum ad se sed non quantum ad patrem, ff. de iniuri., iniuria § usque adeo.  Et quantum tangit commodum nostrum et non quantum tangit commodum aliorum, ff. de pacti., iurisgentium § si paciscar; 63. dist., Salonitanae.  Sed numquid potest episcopus solus remittere iniuriam factam ecclesiae sine capitulo?  Videtur quod sic, quia actio iniuriarum non est in bonis nostris ante litem contestatam, ff. de iniuri., iniuriarum.  Ergo solus episcopus potest eam remittere, arg. supra, de his quae fi. a prael., cum Apostolica.  Cum enim episcopus sit pater, 95. dist., esto subiectus.  Et pater possit remittere iniuriam factam filio, ff. de iniuri., sed si unius § filiofamilias.  Ergo solus hoc facere potest.  Sed non videtur, cum episcopus sit procurator et non dominus, 12. q. 1, si privatum; et supra, de dona., fraternitatem.  Quia conditionem ecclesiae facere deteriorem non potest, ut ibi dicitur.  Sed quare excusatur qui ioco percutit clericum licet invitum, supra, de sent. excom., super eo vero, et non iste qui percutit volentem?  Ratio est quia iste temerarias manus inicit, supra, de sent. excom., universitatis, sed ille non.  Et causa ulciscendi iniuriam suam hoc facere videtur.  Item quia huius manus saevit licet non iniurando, arg. 14. q. 6, si res.  Sed non illius qui ioco.  Io.

 Ordinati
In quovis ordine, 21. dist., cleros, dummodo non contrahat secundas nuptias, 83. dist., quisquis.  Etiam si sit clericus coniugatus, arg. supra, de vit. et honest. cler., clericus si tonsura.  Et hoc intellige si vult deferre coronam et gaudere privilegio clericali.  Alias si non vult habere privilegium clericale potest deponere, supra, de cleri. coniug., Ioannes, ubi de hoc.  Item et clericus depositus habet hoc privilegium quamdiu vult vivere sub regula clericali, 81. dist., dictum; et 81. dist., valet; ff. de decur., de decurione.  Item nisi immiscuerit se enormitatibus, supra, de sent. excom., cum non ab homine; et supra, de sent. excom., perpendimus.  Vel usque ad trinam admonitionem contempto habitu clericali, supra, de sent. excom., in audientia; et infra, de sent. excom., contingit 2.  Item quid de excommunicato deposito si verberetur an incidit in canonem.  Videtur quod non, quia nihil ad nos de his qui foris sunt, 2. q. 1, multi.  Qui iam est membrum diaboli et extra ecclesiam eiectus, 11. q. 3, omnis Christianus; et 11. q. 3, nihil sic debet.  Et quia non posset alium excommunicare, 24. q. 1, audivimus.  Eadem ratione non erit excommunicatus qui clericum excommunicatum etiam depositum verberat, quod quidam concedunt.  Vincen. distinxit an excommunicatio praecedat depositionem, et tunc adhuc retinet privilegium clericale.  Si vero sequitur et incorrigibilis fuerit eo tradito curiae saeculari amittit privilegium, supra, de iudic., cum non ab homine.  Qui autem alium clericum excommunicatum verberat, videtur secundum hoc excommunicatus multo fortius quam qui verberat excommunicatum clericum ante depositionem, secundum quod distinguit Vincen.

 Favorem ordinis
Cui renunciare non potest, supra, de for. compet., si diligenti; et supra, de for. compet., significasti.  Ber.

 Prohibeas attentari
Non videtur responderi ad quaestionem quae fuit an huiusmodi percussores incidant in canonem.  Sed dic quod bene sunt excommunicati.  Quia iniuriosas et temerarias manus iniciunt et satis innuitur dum dicit: tam in favorem clerici quam ordinis etc.  Ex eo quod dicit: proviso ut clericus sine iniuria clericali etc., clericus qui ad hoc consentit excommunicetur, ut infra sequitur. 

X 5.39.37 Relatum est nobis

 Plus Deo quam homini
11. q. 3, quamvis metu; et 11. q. 3, Iulianus; et supra, de voto et vot. redem., ex multa, vers. in tanta; et 22. q. 5, qui peierat; et 22. q. 5, si quis coactus.  Aggravatur enim culpa ex persona iniurati, supra, de sent. excom., cum illorum, ubi de hoc.

 Sine culpa
Tunc enim possunt absolvi per episcopum, ut hic dicit, et supra, de sent. excom., mulieres; et infra, de sent. excom., quamvis, quae intelligi debent secundum hanc distinctionem.  Unde sine culpa privari non debent, supra, de eo qui cog. consang., discretionem; et supra, de eo qui cog. consang., Iordanae; et supra, ut lite non cont., quoniam § 2; et supra, de consti., cognoscentes.  Alias si essent domini in culpa, tam ipsi quam servi sunt excommunicati, puta si mandassent.  Quia qui per alium facit per seipsum facere videtur, supra, de sent. excom., mulieres; et supra, de sent. excom., ut famae.

 In utrolibet casu
Scilicet cum servi hoc faciunt fraudulenter, vel cum dominus nullam culpam commisit.  Ergo videtur idem dicendum in viro si in fraudem uxoris suae faciat, et in liberto qui operas praestare tenetur, arg. 29. q. 2, perlatum.  Sed hoc non credo cum non inveniam.  Quia hoc edictum ut omnes ad curiam mittantur qui expresse non excipiuntur, prohibitorium est, arg. supra, de sent. excom., cum illorum, in princ.

 Recompensationem
Sic supra, de voto et vot. redem., quod super his; et supra, de voto et vot. redem., magnae, ad fi.

 Enormis
Supra, de sent. excom., cum illorum, ubi de hoc.

X 5.39.38 Sacris

 Voluntarius
Secus si absolute fuerit attractus, supra, de his quae vi met. caus. fi., sacris; et 50. dist., presbyteros; et supra, de bapt. et eius effect., maiores, ad fi., vers. ille vero qui numquam.

 Porrigendae
24. q. 2, legatur; et 24. q. 2, sane quod.

 Constitutionis
Supra, de sent. excom., a nobis est.  Cum fuerit absolutus tunc orabit ecclesia pro eo, sicut pro aliis defunctis.

X 5.39.39 Sicut nobis

 Litteras nostras
Sed videtur quod eis credendum sit, quia de nemine praesumendum est quod sit immemor suae salutis, 1. q. 7, sancimus.  Et arg. contra de conse. dist. 4, cum itaque; et de conse. dist. 4, si nulla extant.  Sed non est verum, supra, de offi. ord., ex parte; et 8. q. 5, quilibet; et C. de mand. princ., si quis. 

 Alio modo
Non tamen uno teste, quia fieret actori praeiudicium.  Nec etiam sufficiunt talia indicia quae sufficiunt, supra, de cleri. peregri., inter quatuor; et supra, de cleri. peregri., tuae fraternitatis.  Nec sufficit hic honestas personae, ut ei credi debeat, arg. 50. dist., si quis praepostera; et 8. dist., si solus.  Arg. contra 97. dist., nobilissimus.  Sed illud cum nulli fit praeiudicium.  Io.

X 5.39.40 Per tuas

 Videtur aliquibus
Et male quia etsi non appellatur ad metropolitanum, tamen potest excommunicatum absolvere si episcopus ipsum absolvere nolit, supra, de offi. ord., ad reprimendam.  Ber.

 Appellandi
Ut per hoc ab excommunicationis sententia relevetur, ut supra, de appell., pastoralis.  Nec interdictum, ut supra, de sent. excom., ad haec.  Sed ut causam transferant ad superiorem, bene tenet appellatio, 3. q. 9, re vera.

 Cuiusdam epistolae
Quam habuisti olim in antiqua compilatione, supra, de offi. ord., quaesitum, cuius sententia et etiam verba pro maiori parte ponuntur hic, et incipiunt hic, quod si ante etc.

 Sunt audiendi
Si agant, supra, de haeret., excommunicamus itaque § credentes; supra, de except., cum inter.  Conveniri tamen bene potest, supra, de sent. excom., si vere; et in § praedicta credentes supra, de haeret., excommunicamus itaque.

 Remittendi
Remittitur quandoque aliquis ad eum a quo appellavit si malitiose appellavit, supra, de appell., cum in ecclesia; et supra, de appell., ut debitus.  Vel si non fuerit prosecutus appellationem in termino constituto, ut supra, de appell., personas.  Vel si appellans hoc petierit, supra, de appell., interposita § ille.  Alias obtinet quod hic dicitur, et C. de appellat., eos; et 1. q. 6 § ulti.

 In Sardicensi autem concilio
11. q. 3, si episcopus forte, quod inducitur hic contra decretalem Alexandri.  Unde nota quod secundum antiquos canones quilibet excommunicatus audiebatur, qui ante absolutionem volebat probare se iniuste excommunicatum, 11. q. 3, si episcopus forte, cuius tenor hic ponitur.  Hodie vero non auditur nisi in duobus casibus.  Si dicat sententiam latam post appellationem fuisse, vel si dicat intolerabilem errorem in ea fuisse expressum, ut hic dicitur.  Sic ergo distinguas, si aliquis conqueritur superiori de iniusta excommunicatione, aut appellavit ad eum aut non.  Si appellavit, primo praestabit cautionem quod stabit mandatis ecclesiae, tunc est in optione ipsius superioris an velit eum absolvere an remittere eum absolvendum ei a quo appellavit, ut hic sequitur in decretali allegata.  Si vero non appellavit sed per simplicem querelam adivit ipsum, debet eum remittere ad inferiorem, ut ipsum absolvat.  Et si inferior ipsum absolvere nolit, archiepiscopus ipsum absolvat, supra, de offi. ord., ad reprimendam.  Si tamen periculum esset in mora propter huiusmodi remissionem, ipsum statim absolvat, infra, de sent. excom., sacro; arg. ad hoc supra, de poenit. et remiss., ne pro dilatione.  Et si viderit sententiam excommunicationis ab episcopo latam esse iniustam, evidenter poterit archiepiscopus declarare subditum irrationabiliter fuisse ligatum, licet non sit appellatum ad ipsum, supra, de appell., sollicitudinem.  Similiter et econverso si viderit eam iustam, tenetur remittere ipsum absolvendum ad inferiorem, ut hic in fi.  Io.

 Nullus ante
Ergo nec archiepiscopus, arg. supra, de sent. excom., cum desideres; et supra, de sent. excom., quod in dubiis, in princ.

 Distinguendum
Ad solvendam contrarietatem concilii et decretalis Alexandri.

 Intolerabilem errorem
Error intolerabilis potest dici quodlibet peccatum, ut si excommunicet ideo quia non furatur.  Vel quia non ducit ei aliquam meretricem, vel quia non est inobediens suo praelato, vel si praecipiat aliquod impossibile vel turpe, ut dictum est, talis sententia nulla est nec aliquam obligationem inducit de facto vel de iure.  Simile supra, de pact., pactiones.  Arg. contra supra, de cond. appos., si conditiones, in fi.  Vincen. haec intelligit tantum de errore iuris.  Unde in praedictis exemplis tenet excommunicatio, ut si dicat sic, excommunico illum, quia non adulteratur, quia non interfecit illum, tenet excommunicatio.  Item intolerabilis potest dici error, si expresse pronunciatur contra ius scriptum, ut si dicat: pronuncio excommunicationem valere quia est lata post appellationem legitimam, et a tali sententia non est necesse appellare, 2. q. 6, ei qui § diffinitiva; ff. quae sent. sine appel., illud § 1.  Et idem est dicendum ubicumque ponitur iudicium retro nullum fuisse, nisi velit quis ad cautelam appellare, C. de procur., licet; et supra, de procurat., in nostra, in fi.; et supra, de crim. falsi, super eo; et supra, de re iudic., sententia.  Secus est si errorem non exprimit in sententia, et tamen pronunciaret contra ius.  Tenet quidem tunc sententia, nisi fuerit appellatione suspensa, supra, de re iudic., cum inter vos; et ff. de iud., cum prolatis.  Sed si error est in facto, ut si hoc modo dicatur: excommunico te, quia expoliasti talem licet manifeste sit falsum, tenet sententia quia talis causa possibilis est, licet sit falsa.  Nec continet errorem et sententia sive iusta sive iniusta timenda est, 11. q. 3, sententia; et 11. q. 3, si quis a proprio.  Arg. contra quod talis error facit eam nullam, sicut error calculi, ff. quae sent. sine appel., illud.  Et talis error facit exheredationem nullam, ff. de lib. et post., si posthumus § ulti.; et ff. de lib. et post., idem est.  Sicut nec valet decretum de datione tutoris, ubi error facti est expressus, ff. de tutor. et curat., tutor; et ff. de tutor. et curat., Seiae.  Sic et obligatio per errorem facti non tenet, ff. si quis caut., sed et si § ulti.; et ff. de fideiussor., si quis postquam.  Io.  Quid ergo dices?  Credo quod in sententia excommunicationis lata per errorem facti, ut dictum est, tutius sit dicere quod teneat et quod absolvatur quo ad ecclesiam vel saltem ad cautelam, quia quo ad Deum non est ligatus, nisi contemneret eam, ut infra sequitur, et 24. q. 3, notandum, in fi.; supra, de testib., veniens 2.

 In quibus casibus
Duobus scilicet praemissis, cum dicitur sententiam latam post appellationem legitimam, et cum dicitur continere intolerabilem errorem, et in casibus istis intelligitur capitulum concilii Sardicensis, cuius tenor hic ponitur, sic supra, de offi. deleg., cum contingat.  In casibus istis primo admittitur probatio, ut appareat an absolvi debeat an denunciari non ligatus, ut ibi in capitulo supra, de offi. deleg., cum contingat.

 In aliis
Sic intellige quod dicit: in aliis, scilicet quia non auditur in aliis negotiis vel factis iudicialibus, ut actor tamquam excommunicatus, sed extra iudicium non debet vitari, ut infra, de sent. excom., extravag. solet.  Nisi in hoc ut probet errorem vel sententiam latam post appellationem legitimam.  Et in hoc concordat concilium Sardicensis.  Et interpretatur Papa concilium usque ibi, quod si absolutionis beneficium humiliter postulaverit etc., abinde usque ibi, quod si forsan interpretatur decretalis Alexandri.  Et sic distinctio Innocentii concordat concilium Sardicensem et decretalem Alexandri, quae videbatur contraria.  Sed non est, quia in diversis casibus loquuntur, ut patet per interpretationem Innocentii.

 Ad cautelam
Sic infra, de sent. excom., venerabili; et supra, de sent. excom., cum desideres § secundae quaestioni; et supra, de appell., ad praesentiam; et supra, de testib., veniens 2, non obstante contradictione excommunicatoris vel adversarii, ut in praedicta decretali infra, de sent. excom., extravag. solet.  Nisi diceretur excommunicatus pro manifesta offensa, in quo casu debet habere terminum octo dierum ad probandum manifestam offensam, ut in decretali praedicta infra, de sent. excom., extravag. solet.  Ber.
 
 Verum in aliis
Dixit Io. in aliis dubiis, scilicet habendus est pro excommunicato, supra, de sent. excom., cum desideres § secundae quaestioni.  Et tu dic, in aliis, scilicet excommunicationibus, cum quis dicit se excommunicatum iniuste vel quocumque modo apparet ipsum esse excommunicatum maiori excommunicatione, quia tunc non debet audiri ut actor, nisi gratiam etc., ut supra ubi dicit: nec excommunicati sunt audiendi etc., exceptis duobus praedictis casibus.  Et hoc dicit littera sequens, nec sententiam contemnere etc., quia hoc ipso ligaretur ex contemptu.  Secus in eo qui petitur in servum, qui pendente causa auditur contra alios, sed contra illum qui dicit se dominum illius non, ff. de liber. caus., ordinata.  Ber.

 Contemnere videatur
Nota causam quare hic tenet sententia, licet iniusta, 24. q. 3, notandum, in fi.; et 6. q. 3, audi § cum ergo.  Alia etiam recitatur supra, de appell., pastoralis, ubi de hac materia in notula quae incipit: haec ratio; et supra, de cleri. excom., si celebrat, in fi.

 Quod si absolutionis
Hic interpretatur decretalem Alexandri quae intelligitur in eo casu cum excommunicatio praecessit appellationem quam dicit iniustam, concilium in eo casu quando excommunicatio praecessit vel quando intolerabilis error expressus est in sententia, et sic planum est.  Quae fuit ergo dubitatio illius diversitatis?  Altissiodorensis episcopus excommunicavit archipresbyterum suum.  Archipresbyter coram archiepiscopo Senonensi obtulit cautionem standi iuri humiliter petens absolvi.  Archiepiscopus deferens episcopo saepe monuit ipsium ut eum absolveret.  Quod cum facere nollet, archiepiscopus ipsum absolvit quem episcopus non habebat pro absoluto, dicens quod eius absolutio non pertinebat ad archiepiscopum pro quo videbatur facere decretalis Alexandri, pro episcopo concilium Sardicense.  Unde archiepiscopus quaesivit a Papa quid iuris esset, et ipse respondet ut patet ex littera, et hic resume casum. 

X 5.39.41 Si aliquando

 Salutationis
Excommunicati enim salutandi non sunt, 11. q. 3, excommunicatos; 24. q. 1, omnis qui.  Ne per salutationem videatur eis aliquis consentire, arg. 63. dist., cum Hadrianus.  Ut facilius resipiscant cum viderint se contemni, supra, de except., extravag. pia.  Quia grava poena est inter homines esse et eorum carere suffragio, C. de apost., his qui.  Sed quamvis eos non debeamus salutare, possumus tamen eis loqui de his quae pertinent ad eorum salutem.  Et licet alia verba incidenter proponantur, non nocet, infra, de sent. excom., responso; et infra, de sent. excom., cum voluntate, 1. resp.; et 11. q. 3, cum excommunicato.  Sed pone quod Papa ex certa scientia salutet excommunicatum, numquid habebitur pro absoluto?  Arg. est quod non, quia certa forma traditur praeterquam excommunicatus, non videtur absolutus, supra, de sent. excom., cum desideres, ad fi.; et supra, de sent. excom., quod in dubiis, in princ.; et supra, de sent. excom., sacris est; arg. ad hoc C. de liber. caus., iubemus; et C. de probation., non epistolis.  Arg. contra supra, de privileg., cum olim essemus.  Et Papa non subiacet legibus, C. de legi. et const., digna vox; et ff. de legib., princeps.  Ergo videtur quod eo ipso sit absolutus, quod Papa scienter tali communicat et Papa dat auctoritatem canonibus et ab eo vigorem sumunt et non econverso, supra, de elect., significasti.  Dicunt quidam propter hoc hic non est absolutus nisi dicat: absolvo te.  Sed plenitudine potestatis satis videtur quod sit absolutus, dum tamen Papa voluerit ipsum propter hoc absolutum esse, ut hic constat.  Et est hic arg. quod sic ex eo quod dicit: per ignorantiam.  Ergo a contrario, aliud si per scientiam, alias non esset maior potestas ipsius quam aliorum iudicum, quantum ad hoc.  Sed numquid incideret in canonem si per talem participationem nolit ipsum esse absolutum, ut dictum est?  Non, quia legibus est solutus.

 Occupationem
Unde non valent, sic supra, de capell. monach., ex parte; et supra, de rescript., ex parte Conventrensis; et supra, de rescript., si quando.  Arg. idem esset etsi per importunitatem petentis, quia dicit imperator: saepe enim per importunitatem petentis non concedenda concedimus, C. de petit. bon. sublat., quisquis, lib. 10.  Ber.

 Per subreptionem
Scilicet hoc tacito quod esse excommunicationis vinculo innodatus, quo dicto litteras non dedisset, supra, de rescript., super litteris, ubi de hoc satis dictum est.

X 5.39.42 Officii

 Excommunicationis vinculo
Sic patet quod excommunicatus iterum potest excommunicari, 3. q. 4, Engeltrudam, ubi tractatur de hac materia, et supra, de Iudae. et Sarrac., ita quorundam; et ff. de ritu nupt., palam § ulti.  Et sunt duo effectus excommunicationis expellendi extra ecclesiam, et eiectum confirmandi.  Quantum ad primum excommunicari non potest, quantum ad secundum bene, quia triplex funiculus difficile rumpitur, supra, de treug., treugas.  Sed qualiter talis absolvetur?  Potest dici quod una absolutione omnes excommunicationes tollantur, sicut una acceptilatione plures obligationes tolluntur, C. de transaction., transactionem; et ff. de accep., pluribus.  Vel unus committat alteri vices suas, et illud competentius fiet, vel quilibet absolvat a sua excommunicatione et ultima confirmabit praecedentes, ff. de servitu. rust. praed., per fundum.  Sed qui primo absolvit non denunciabit ipsum absolutum, nec est ei communicandum donec absolutus fuerit ab alio, quia qui est excommunicatus est quo ad omnes, ut 4. q. 5, quisquis.

 Subrepta non prodest
De hoc etiam dictum est supra, de sent. excom., cum pro causa.  Et dic quod non prodest quantum ad salvationem, supra, de poenit. et remiss., quod quidam.  Valebit tamen quantum ad mitius supplicium subeundum, ut de poen. dist. 3, ad fi.; et de poen. dist. 3, si quis autem; et de poen. dist. 3 § poenitentia ergo, in fine distinctionis.  Ber.

 Exhibere non debet
Arg. supra, de poenit. et remiss., quod quidam; et de poen. dist. 3, ad fi.; et de poen. dist. 3, si quis autem; et de poen. dist. 3 § poenitentia ergo.  Dici potest non debet exhibere, cum effectu ut eum denunciet absolutum, ut dictum est, donec ab alio fuerit absolutus.  Vel non debet nisi caveat quod absolvatur ab alia delata denunciatione.  Et interim ei non communicetur, nisi tunc demum cum ab alio fuerit absolutus.  Sed ipsum simpliciter non debet absolvere, ut hic dicitur.

X 5.39.43 Responso

 Cum videris expedire
11. q. 3, antecessor; infra, de sent. excom., cum voluntate.

 Interdicto supposita
Sic ergo civitas subiicitur interdicto.  Et sic puniuntur quandoque qui non peccaverunt.  Sic supra, de spons., non est; et supra, de offi. deleg., sane quia.  Arg. contra 24. q. 3, si habes, sed id de excommunicatione dicitur non de interdicto.

 Praeter baptisma
Haec duo sacramenta semper excipiuntur de interdicto, ut supra, de spons., non est.  Et viaticum etiam decedentibus conceditur, quod per poenitentiam intelligitur, supra, de poenit. et remiss., quod in te.  Sed unctio denegatur, ut ibi.

 Ad confirmationem
Sine qua non est plene Christianus qui eam contemnit, de conse. dist. 5, omnes; et de conse. dist. 5, de his, in fi.

X 5.39.44 Inquisitioni

 Humiliter sustinere
Sic supra, de restit. spol., litteras, vers. fi.  Sed potius debet omnia mala pati quam contra conscientiam peccatum operari mortale, 32. q. 5, ita ne; et supra, de his quae vi met. caus. fi., sacris.

 Levi et temeraria
Quam dicit levem?  Puta si audivit impedimentum a levibus, et forte a paucis quibus credere non tenetur talem credulitatem vel consimilem debet removere, quam non evadet nisi deponat errorem, supra, de simon., per tuas 2; et 11. q. 3, cui est illata.

 Explosa
Id est, expulsa.

 Reddere sed exigere
Arg. 23. q. 1, quid culpatur, in fi.; et supra, de spons., iuvenis.

 Probabili et discreta
Sed quam dicis probabilem?  Puta quia vidit virum cum consanguinea sua in locis suspectis et hora suspecta solum cum sola ante matrimonium.  Huiusmodi praesumptiones probabilem inducunt credulitatem, vel quia publice dicitur ab hominibus.  Ad hoc facit supra, de praesump., tertio; et supra, litteris.  Et idem intellige de viro si vidit consanguineum suum cum uxore sua ante matrimonium.

X 5.39.45 Contingit

 Factis
Ipso enim facto renunciat quis suo privilegio, supra, de vit. et honest. cler., ex litteris.  Ipso enim facto quis negat Deum, 11. q. 3, aestimant; et ipso facto mentimur, 22. q. 5, cavete; et ipso facto quis appellat, supra, de appell., dilecti filii 2, ubi de hoc habes plures concordantias.  Ber.

 Privilegium
11. q. 3, privilegium; supra, de privileg., tuarum.

 Frustra legis
Supra, de usur., quia frustra; et supra, de sent. excom., in audientia; et supra, de immun. eccl., immunitatem, cum suis concordantiis.

 Tertio
Haec est legitima admonitio, infra, de sent. excom., sacro; et 17. q. 4, de presbyterorum; et 16. q. 7, omnes decimae.  Et ita isti non perdunt privilegium suum usque ad tertiam admonitionem, supra, de sent. excom., in audientia; et supra, de vit. et honest. cler., ex litteris.  Arg. contra supra, de sent. excom., cum non ab homine; et supra, de sent. excom., perpendimus, ibi solvitur.  Illa enim intelliguntur de his qui graviter excedunt, ut ex ipsa littera patet hic.  Et illa decretalis supra, de sent. excom., in audientia, loquitur de his qui in modicis excedunt.  Unde habet hic locum admonitio, sed non in contrariis.  Item arg. contra supra, de cleri. coniug., ex parte; et supra, de cleri. coniug., Ioannes, ibi statim perdunt privilegium.  Sed ibi loquitur de coniugatis qui non possunt nec debent privilegio clericali gaudere, ut ibi dicitur.  Et praeterea de alio privilegio dicitur ibi quam hic, ut dicitur in capitulo supra, de cleri. coniug., Ioannes.

 Coercenda
Nota quod solum in favorem clericorum sed etiam in odium laicorum hoc fuit institutum, cum laici oppido sint clericis infesti, 2. q. 7, laicos.  Unde est arg. quod clericus huic privilegio renunciare non potest, supra, de sent. excom., contingit 1.  Sicut nec illi supra, de for. compet., si diligenti, ubi de hoc.  Simile ff. de iniuri., iniuria § usque adeo; et ff. de iniuri., si quis servum.  Ea enim quae tantum nos contingunt et non alios possumus renunciare, supra, de arbitr., cum tempore.  Idem est ubi pactum in odium criminis statutum est, arg. C. si manc. ita ven. ne prost., praefectus.  Secus si non in detestationem criminis, arg. C. si manc. ita fuer. ut man., si Patroclius.  Haec decretalis olim non fuit in compilatione Innocentii.

X 5.39.46 In praesentia

 Evitandum
Supra, de except., a nobis, contra.  Solutio: excipi potest contra excommunicatum accusantem vel agentem, quia nullum crimen obstat volenti excipere, supra, de except., cum inter; et supra, de except., dilecti filii.  Sed secus est ubi denunciatur excommunicatio alicuius, ubi repellitur denuncians vel agens ratione communionis, ut hic.  Qui enim alium denunciat debuit illum praemonuisse, aliter repellitur, supra, de accusat., cum dilectus.  Episcopus enim excipere non potest contra clericum ipsum accusantem cui prius communicavit, et hoc in odium eius, supra, de accusat., nulli.  Cum debeat habere secum honestos viros, 2. q. 7, cum pastoris.  Et sic per patientiam perdit quis beneficium exceptionis.  Sic ff. de adulter., si uxor, in fi.; ff. de aqua pluv. arc., Labeo; et ff. de public. in rem act., si ego § 1; 32. q. 5, horrendus; et supra, de aetat. et qualit., accepimus.  Item potest hic sumi arg. quod si passus sum excommunicatum litem contestari, quodammodo non possum excipere contra ipsum.  Sed hoc non est verum, quia exceptio excommunicationis in qualibet parte litis potest opponi, etiam si omissa fuerit a reo malitiose.  Sed ipse tunc in expensis punitur et iudex ex officio suo, etsi reus nihil dicat repellere debet excommunicatum, ut supra, de except., exceptionem; et extravagans Inno. iiii supra, de except., extravag. pia, in fi.  Sed hodie per illam decretalem supra, de except., extravag. pia, si in parte aliqua litis excommunicationis exceptio obiiciatur et probetur, non condemnatur in expensis, sed ea quae acta sunt valent et in sequentibus non auditur donec fuerit absolutus.  De hoc nota in capitulo praedicto supra, de except., exceptionem, in glossa quae incipit: etiam si excommunicatio; ff. de postulan., quos prohibet; ff. de pet. hered., filius, in fi.; et supra, de elect., nihil est.  Io.

 In mensa
Simile supra, de cleri. excom., proposuit, in fi.

 In divinis
Quod facere non debuerunt, supra, de sent. excom., significavit.

X 5.39.47 Quantae

 Consentientes
Hoc intellige per cooperationem praestando auctoritatem, quia tunc eadem poena puniuntur facientes et consentientes.  Et sic intelliguntur verba ista ubi invenies ea, et supra, de offi. deleg., quia quaesitum, ubi de hoc; et 2. q. 1, notum; et 17. q. 4, omnes.  Sic infra, de sent. excom., mulieres; et supra, de sent. excom., nuper.

 Interpretans
Sic 83. dist. § providendun, vers. non est grandis; et 86. dist., si quis episcopus; et 86. dist., pasce; ff. de liber. agnosc., necare.  Et ita videtur peccare omnis qui non defendit alium si potest, 23. q. 3, non inferenda; et 23. q. 3, ostendit.  Et si non possit aliter defendere saltem defendat clamore, ff. de Sil., cum aliter § hoc autem.  Sed non videtur quod teneatur defendere, quia licitum est recipere pecuniam pro defensione alicuius, ff. quod metus cau., metum § sed licet.  Nec repetitur si data fuerit, ut ibi dicitur, ff. de donation., si pater § 1.  Ergo unus alterum defendere non tenetur, quasi ad hoc teneretur pecunia repeti posset, ff. de condi. ob turp. caus., si vestimenta.  Dicit Io. quod quilibet tenetur defendere alium per capitula praedicta, ut 90. dist., praecipimus; et 3. q. 1, nulli; et 3. q. 1, Deus ergo.  Nec obstat quod dicitur quod potest dari pecunia pro defensione, nam et officiali datur pecunia, qui tamen gratis tenetur impendere officium suum, 14. q. 5, non sane.  Et ad defensionem clericorum, quicquid dicas de laicis quilibet tenetur, quia hoc pertinet ad publicum ius, 1. dist., ius publicum.  Unde propter publicam utilitatem amplianda sunt verba edicti, quia favore religionis multa contra rationem instituuntur, ff. de rel. et sump. fun., sunt personae.  Hic dicit Io.  Sed haec ita generaliter dicere grave est, quoniam posset aliquis periculum incurrere.  Unde alii dicunt quod ad solos praelatos sive iudices vel alios qui habent aliquam potestatem in alios hoc pertinet, et ad hoc tenentur ratione potestatis et non alii, 23. q. 4, forte; et 23. q. 4, duo ista.  Unde si ego qui non habeo aliquam potestatem video quod aliquis vult verberare clericum sive percutere sine meo consilio vel auxilio, non credo quod sim excommunicatus si non prohibeo illum, licet alias forte peccem.  Quia ipsum non defendo cum possim, poena enim non debet amplius egredi quam delictum reperiatur, supra, de his quae fi. a maior. par. cap., quaesivit; et C. de poe., sancimus.  Et quod dicit: qui cum possint, intelligo de his qui ratione potestatis quam habent in illos ad hoc tenentur, alias consentire videntur, et praestare auctoritatem si vident illum et non prohibent.  Alia est prohibitio sociorum et aliorum, quia illi solummodo admonendi sunt verbis sed non factis, ut dicit Hug., 83. dist., error.  Arg. contra 23. q. 3, non inferenda, ubi dicitur quod tenemur iniuriam propulsare a socio.  Sed ibi exponitur si potest, id est, si est in potestate constitutus.  Et si etiam tenear iniuriam propulsare, non tamen propter hoc sum excommunicatus, ut dixi.  Nam nullus est excommunicatus ex facto alterius nisi participando vel in locutione vel in oratione aut in crimine, supra, de sent. excom., nuper.  Vel nisi mandatum vel auctoritatem praestiterit, supra, de sent. excom., mulieres.  Sed hic nullo tali modo participat.  Capitula quae inducit Io. pro se de praelatis loquuntur.

X 5.39.48 Sacro

 Competenti
Trina videlicet, supra, de sent. excom., contingit 2, cum suis concordantiis ibi positis; et 24. q. 3, de illicita.

 Possit probari
Alias enim soli crederetur in praeiudicium alterius, supra, de probat., quoniam.  Et sic est arg. quod ordo iuris observandus est in sententia excommunicationis, 2. q. 1, nemo; et 24. q. 3, de illicita; et supra, de excess. praelat., pervenit, sicut in aliis causis.  Tamen si non servetur, tenet sententia.  Sed ille punitur qui eam tulit prout sequitur, quia sententia pastoris sive iusta sive iniusta tenet, 11. q. 3, sententia pastoris; et 11. q. 3, si quis a proprio, nisi in duobus casibus supra, de sent. excom., per tuas.  Item in tertio casu non tenet sententia si admonitio non praecedat, ut in concilio Lugdunensi infra, de sent. excom., extravag. statuimus.  Ber.

 Iusta fuerit
Ex causa scilicet.  Nota quod sententia excommunicationis tribus modis dicitur iniusta: ex causa, ex animo et ex ordine.  Haec enim est sententia iniusta ex ordine et iusta ex causa, quia causa subest quare fuit excommunicatus et nihilominus punitur, quia ordinem non servavit, et tamen tenet sententia.  De istis tribus modis habes plene 11. q. 3, episcopus § si ergo; et 11. q. 3, non debet § cum ergo.  Sic etiam stipulatio dicitur iniusta ex causa, ff. de dol. except., palam § si quis sine.  Item novatio, ff. de novat., novatio est.  Sed quid si iudex ita dicat: excommunico te quia Padus currit, quia eleemosynam fecisti, Deum coluisti vel aliud bonum fecisti?  Hug. dicit quod talis sententia ex quacumque causa tenet.  Sed videtur continere intolerabilem errorem, dum dicit: excommunico te quia Deum colis.  Cum enim sententia iniusta est ex causa, apud Deum non est ligatus nisi contemnatur, 11. q. 3 § cum ergo.  Et sic videtur consentire Hug. ut dixi supra, de sent. excom., per tuas.  Gandulf. dixit contra et Io., ut supra, de sent. excom., per tuas, quod magis placet.  Sed illud videtur mirum quod iniusta excommunicatio ex ordine privat aliquem ingressu ecclesiae, quia post latam sententiam iniuste excommunicans statim privatus est ingressu ecclesiae, nec aliter excommunicatus est nisi post latam sententiam.  Qualiter ergo privatus potest alium privare ingressu ecclesiae, et insimul incipiunt esse privati excommunicans et excommunicatus, et sic eadem sententia privat excommunicantem et excommunicatum, et ita quis potest seipsum privare ingressu ecclesiae, quod absurdum videtur.  Io.  Tu vero dicas quod licet Io. nihil dixerit, quod per eandem sententiam non privantur excommunicans et excommunicatus ingressu ecclesiae, subditus tamen privatur per sententiam sui praelati.  Ipse praelatus privatur ingressu ecclesiae auctoritate huius canonis, eo quod facit contra istum canonem.  Et ita unus punitur a iure et alter a iudice.  Et sic non est verum quod eadem sententia pariat contrarios effectus.  Ber.

 Per mensem
Haec poena ipso iure inflicta est et mense elapso restitutus est, 81. dist., si qui sunt.  Carebit insuper hominum communione in quantum visum fuerit suo superiori, 24. q. 3, de illicita.  Multiplicem enim poenam patitur qui iniuste excommunicat alium.  Primo quidem quia privatus est uno mense ingressu ecclesiae, quia punitur in communione aliorum superioris arbitrio.  Item tenetur excommunicato ad interesse, ut hic infra dicitur.  Tenetur etiam actione iniuriarum, 11. q. 3, illud; et 11. q. 3, temerarium.  Item tenetur poena sacrilegii, 24. q. 3, non in perpetuum.  Io.  Hodie vero qui excommunicat, in scriptis excommunicationem proferat et causam excommunicationis expresse conscribat.  Et qui contra fecerit per mensem unum ab ingressu ecclesiae et divinis officiis se noverit suspensum, et si supensus divina praesumpserit officia celebrare sicut prius, irregularitas efficitur, super quo per Papam tantum poterit dispensari.  Et haec omnia probantur per decretalem Inno. iiii infra, de sent. excom., extravag. cum medicinalis.

 Interdictum
Sed pone quod iniuste excommunicatus statim ab ipso excommunicatore suspenso ab ingressu ecclesiae petat absolvi?  Videtur quod ipsum non possit absolvere, quia cum ipse careat ingressu ecclesiae, ergo alium non potest reconciliare ecclesiae.  Sed videtur quod sic, quia dicit inferius ad excommunicatorem ipsum remittat.  Quidam dixerunt quod a superiore tempore suspensionis excommunicatus non debet absolvi, quia cum ipse sit suspensus alium reconciliare non potest, arg. de conse. dist. 4, sanctum est.  Et sequens littera caveat et capitulum intelligitur quando admonitio praecssit et excommunicatio fuit; principium capituli quando admonitio non praecessit.  Vel dic quod licet per mensem sit privatus ingressu ecclesiae, nihilominus iurisdictionem suam retinet, quia non est propterea privatus iurisdictione nec est excommunicatus.  Unde ipsum absolvere potest, supra, de rescript., ab excommunicato; et supra, de cleri. excom., si celebrat; et infra, de sent. excom., duobus.

 Caveat etiam
Dixit quod nullus excommunicet sine admonitione praemissa.  Et forte videretur quo admonitione praemissa posset etiam excommunicare sine iusta causa.  Sed hoc non est verum, et ideo dicit: caveat etc.  Et ita ordo et causa in hac sententia servanda sunt.

 Rationabili causa
Coram ipso probata, 2. q. 1, nemo.

 Taliter forte processerit
Id est, sine manifesta et ratonabili causa.

 Absque gravamine
Quia nullas exepnsas debet propter hoc facere nec iurare, si constat quod est iniusta, nec aliud sibi praecipere, cum sententia fuerit iniusta, supra, de offi. ord., ad reprimendam.  Arg. contra infra, de sent. excom., venerabili.

 Querelam
De hoc dictum est supra, de sent. excom., per tuas.

 Periculo morae
Mora enim quandoque ad se trahit periculum, 5. dist., baptizari.  Et propter periculum morae quis subiicitur iudici non suo, de poenit. et remiss., ne pro dilatione, ubi de hoc.

 Constiterit
Excommunicatore praesente quia causarum merita partium assertione panduuntur, C. si per vi. vel al. mod., nec imperiale; et supra, de in integ. restit., tum ex litteris, ad fi.  Aut etiam eo absente per contumaciam et lite non contestata, supra, de appell., interposita § ulti.  Si tamen pure ageretur ad revocandam sententiam non ut iudex puniretur, tunc non esset necesse ipsum revocari, ut 2. q. 6, hoc etiam placuit.  Io.

 Ad interesse
Id est, ad damna quae sustinuit sive circa sumptus litis sive in aliis.  Et illa declarabit suo iuramento, 2. q. 1, in primis; C. und. vi, si quando.  Taxatione iudicis praemissa, supra, de his quae vi met. caus. fi., super eo; et supra, de procurat., constitutis.  Sed numquid aestimabitur illud interesse quod eo electo cassata fuit electio propter illam excommunicationem, et quod beneficia adeptus esset?  Dict Io. quod sic, quia illud interesse est circa rem, 12. q. 2, si quis de clericis; et 2. q. 5, super causa; et ff. de act. emp. et vend., Iulianus, in princ.  Secus si interesse est extra rem, ff. de act. emp. et vend., si sterilis § cum per venditorem.  Sed non credo quod tale interesse debeat aestimari nec venire in conditione, quia ecclesia peopter hoc puniri non debet, si proprium haberet forte puniretur.

 Tantam infligere poenam
Quia nulla est maior in ecclesia, 24. q. 3, corripiantur; et 24. q. 1, non afferamus, in fi.  Quia illa separat a corpore Christi quod est ecclesia, infra, de sent. excom., si quem; et 3. q. 4, Engeltrudam.

 Ex causa probabili
Quia forsan credidit citationem pervenisse ad ipsum credens eum contumacem, cum non esset vel credebat causam excommunicationis sufficienter probatam, errans in probationibus dubiis, arg. supra, de re iudic., cum Bertholdus.

 Si laudabilis
Quasi diceret non sufficit probabilis causa, nisi iudex sit laudabilis opinionis, ut praesumatur quod hoc non fecisset nisi erraverit.  Alias contra diligentem quandoque praesumitur quod non erraverit, ff. de probation., cum de indebito; C. qui et adv. quos in int. rest., in consilio.  Sed illud, maxime, tenetur comparative.  Unde idem esset etsi non esset ita laudabilis opinionis dum tamen errasset.  Sed tunc magis praesumitur pro errore.

 Probabilis error
Sed qualiter probabilis error potest excusare appellantem?  Quia forte credidit non sufficienter probatum illud pro quo excommunicabatur, quod tamen erat de quo aliquis bene poterat dubitare in ordine iuris qui servandus est in hac sententia.  Non posset ita errare reus, sed tantum in causa excommunicationis.  Et est hoc arg. bonum quod si aliquis habet probabilem causam litigandi, non punitur in sumptibus litis, ff. de leg. 2, qui solidum § etiam.  De hoc traditur supra, de dolo et contu., finem.

 Satisfacere compellatur
Sic patet quod si excommunicatus petat absolutionem a suo excommunicatore, et iuravit stare mandatus suis eo absoluto, quod primo inquirere debet an excommunicatio iusta fuerit antequam aliquid ei praecipiat, supra, de restit. spol., litteras, in fi.; supra, de offi. ord., ad reprimendam.  Si fuerit exommunicatio iniusta, nihil praecipiat ei per iuramentum, quia in nullo tenetur satisfacere, cum non deliquerit.  Sed si fuerit iusta, tunc primo recipiet mandatum, ut hic.  Contra hoc videtur quod legitur supra, de rescript., ab excommunicato, quia ut ibi dicitur excommunicator de suo facto certus esse debet.  Sed hoc intellige cum dubitat an iuste vel iniuste excommunicaverit praemissa admonitione, ibi quando non praemisit admonitionem, et sic contra formam concilii tulit sententiam.  Et sic non contradicit cum de facto suo certus esse debeat.  Idem est faciendum cum aliquis coram superiore deponit de iniusta excommunicatione querelam, secundum quod hic fit, supra, de offi. ord., ad reprimendam.  Sed hoc debet inquiri an excommunicatio fuerit iusta vel iniusta coram arbitris ab excommunicatore et excommunicato electis vel apud synodum potius, 11. q. 1, si clericus; vel coram superiore per querelam, ut ibi dicitur, supra, de offi. ord., ad reprimendam.  Sed nonne eo ipso quod excommunicatus petiit absolvi et iurat, intelligitur acquiescere sententiae, ut eam postea impugnare non possit?  Videtur quod postea nihil dicere possit contra ipsam, supra, de offi. deleg., gratum; et supra, de his quae fi. a maior. par. cap., ex ore; et supra, de appell., sollicitudinem; et ff. de inoffic. testam., si exheredatus.  Item si non appellat a sententia excommunicationis usque ad decem dies, intelligitur acquievisse sententiae, quod videtur supra, de re iudic., quod ad consultationem; et C. de re iud., ad solutionem.  Dicas quod non, non enim ex eo quod petit absolvi, acquievit sententiae quod si iusta.  Similiter nec ex eo quod non appellat infra decem dies acquiescit sententiae.  Et ratio satis evidens est quare in sententia excommunicationis non sit necessaria appellatio, quia appellatio suspendit pronunciandum, ff. ad Turpil., accusatorum, in fi.  Sed effectus excommunicationis non potest suspendi per appellationem, supra, de appell., pastoralis.  Unde non prodest nec est necessaria appellatio, quia per cursum decem dierum non transit in rem iudicatam, nam absolvi potest etiam post decem dies.  Unde per lapsum temporis non sumit aliquam firmitatem.  Et ideo de iniusta excommunicatione quandoque potest quis conqueri cum voluerit.

 Non deferat in hac parte
Quia cessante causa cessat effectus.  Sic supra, de appell., cum cessante.  Et ita iudex potest suam interlocutoriam revocare, ut ibi dicitur; et ff. de re iud., quod iussit; vel errorem suum corrigere, supra, de accusat., qualiter et quando 1; et palliare perperam actum, supra, de auctor. et usu pal., nisi.

 Dubitari
Ergo admittitur hodie appellatio, non solum si causa sit probabilis sed etiam si est dubia.  De hoc dicitur supra, de appell., ut debitus.  In dubiis enim potius deferendum est appellationi, quia illud certius est ideoque tenendum, supra, de spons., iuvenis, cum suis concordantiis.  Sic servanda est sententia excommunicationis de qua dubitatur merito, supra, de cleri. excom., illud.

 Absolvat
Appellatio enim non tenet quantum ad hoc quin possit absolvi excommunicatus propter periculum morae, sed quantum ad hoc quod transfertur iudicium ab ipso, cautione recepta quod iuri parebit coram illo ad quem appellavit, ut hic dicitur, supra, de appell., qua fronte.  Io.

X 5.39.49 Noverit

 Excommunicamus
Omnes haeretici et fautores, receptatores et defensores haereticorum ipso iure excommunicato sunt, ut hic patet, et supra, de haeret., excommunicamus itaque, in princ.; et supra, de haeret., excommunicamus itaque § credentes; et supra, de haeret., excommunicamus et anathematizamus.

 Ecclesiae libertatem
Sic infra, de sent. excom., gravem.  Qui enim contra ecclesiae libertatem venire nituntur sunt ipso iure excommunicati, ut hic dicitur.  Sed qui iura ecclesiae auferre conantur vel onera ei imponere, nisi admoniti destiterint ipso iure sunt excommunicati, supra, de immun. eccl., non minus; et supra, de immun. eccl., adversus.  Arg. contra infra, de sent. excom., gravem, ubi dicit tales excommunicandos nisi statuta deleri fecerint, ibi solvitur.

 Capitularibus
Id est, libris in quibus statuta sua conscribunt.  Simile verbum habes 11. q. 1, omnes § haec si quis antiquata.

 Infra duos menses
Sic supra, ne cler. vel mon. saecul. neg., non magnopere; et supra, ne cler. vel mon. saecul. neg., super specula.  A tempore enim publicationis currunt isti duo menses, postea vero constitutio omnes ligat, in Auth. ut fact. novae const., circa princ., coll. 5.

 Scriptores
Sic supra, ne cler. vel mon. saecul. neg., sententiam, ubi prohibetur clericis sententiam sanguinis proferre et scribere eo modo, omnes, enim qui consilium vel auxilium in his praestiterint sunt excommunicati, ut hic patet.  Et isti statutarii privandi sunt feudo quod habet ab ecclesia, infra, de sent. excom., gravem.

 Vel servatae
Resume, ut infra duos menses etc.

 Qui secundum ea
Arg. quod illa scripta sunt reprobata quorum damnatur auctores, supra, de haeret., fraternitatis, ubi de hoc; et supra, de haeret., excommunicamus itaque § credentes.

X 5.39.50 Canonica

 Constitutione
Quam habes supra, de sent. excom., monachi; et supra, de sent. excom., cum illorum.

 Enormis
Supra, de sent. excom., cum illorum.

 Duximus extendendum
Quod enim concessum fuit monachis et canonicis regularibus, extenditur ad Hospitalarios favore religionis.  Sic quod dictum erat de monachis extenditur ad regulares, supra, de postuland., ex parte.  Sic quod concessum fuit religiosis extenditur ad episcopos, supra, de privileg., quod nonnullis.  Et quod dictum fuit de episcopis intelligendum est de electis et confirmatis, supra, de translat., inter corporalia.  Et quod dictum est de uxore intelligendum est de sponsa, ff. de iure dot., si sponsa; et ff. de sponsal., oratio; et ff. de fund. dot., Iulia.

 Nisi maioris
Propter enormitatem excessus vel propter maiorem personam cui manus intulissent, supra, de sent. excom., cum illorum; et supra, de sent. excom., monachi.  Ber.

 Presbyter
Nisi esset presbyter, non concederetur ita de facili vel saltem clericus, quia laicis hoc officium licet religiosis non committeretur, 96. dist., bene quidem.  Si nec officium praedicandi, supra, de haeret., cum ex iniuncto.  Et Petro claves ecclesiae commissae sunt qui fuit sacerdos et non laico, 24. q. 1, quodcumque; et 21. dist., in novo; et 96. dist., bene quidem.

 Fratribus vestris
Ergo non aliis, quod est verum.  Et idem intellige de abbate quod non posset alterius abbatis monachum vel alium absolvere, ex eo quod dicit: vestris, de aliis prohibitum intelligitur.  Simile 2. q. 1, unus ex vobis; 45. dist., disciplina, ibi: peccaverit populus tuus etc.  Privilegium hoc locale est, ita quod ipsi extendere ad alios non possunt.

X 5.39.51 Super eo

 Formam
Quam habes supra, de sent. excom., ex tenore.  Quae observanda est in absolutione cuiuslibet qui incidit in canonem, supra, de sent. excom., cum desideres, 1. resp., in fi.

 Iuramentum
Tamen ad cautelam potius introductum fuit, ut ibi dicitur, ut de caetero non commitat talia.  Simile 23. q. 8, pessimam; et infra, de sent. excom., gravem; et supra, de sent. excom., ex tenore.

 Cum promissione
Hic evidenter reprobatur opinio illorum qui dicunt quod si iuramentum non interveniat in tali absolutione, non est absolutus.  Iuramentum enim non est de substantia absolutionis, ut hic patet.  De hoc dictum est supra, de sent. excom., cum desideres, in fi.

 Detrahendum
Ratione loci et temporis detrahendum est severitati, ut hic dicit, 50. dist., ut constitueretur; 44. dist., comessationes; 9. q. 1, ordinationes; 23. q. 4, non potest; et supra, de transact., ex parte, ubi habes de hoc satis.

X 5.39.52 Venerabili fratre

 Ad cautelam
Quia lata erat post appellationem, ut dicebatur.  Sic supra, de sent. excom., per tuas; et supra, de appell., ad praesentiam; et supra, de testib., veniens 2, in fi.  Et tamen licet ad cautelam absolvatur, iuramentum praestat, ut hic patet.  Sed ex quo ad cautelam absolvitur, non deberet iurare.  Hoc fit propter dubium, quia non constabat de ipsa suspensione an rite lata fuerit.  Et idem praestatur iuramentum, ut si constiterit ipsum culpabilem extitisse super eo pro quo sententia lata fuit, stabit mandato archiepiscopi.  Et est notabile quod pro suspensione iuratur sicut pro absolutione excommunicationis.  Ber.

 Constiterit
Coram quo constare debet?  Forte coram Papa si voluerit, vel coram eius delegato vel si arbitros eligere voluerint.  Ipse enim archiepicopus non debet cognoscere ut videtur, arg. supra, de sent. excom., per tuas; et 11. q. 1, si clericus.  De hoc dicitur supra, de sent. excom., sacro.  Et est arg. ex hac decretali quod semper iuramentum exigendum est in absolutione ubi non constat excommunicationem vel suspensionem iniustam, sed mandatum differtur in eventum cognitionis, ut dictum est supra, de sent. excom., sacro.  Vel dic quod isti quibus scribitur, cognoscent de hac suspensione.

X 5.39.53 Gravem

 Libertatis
Sic supra, de sent. excom., noverit.

 Excolantur
Similem poenam habes supra, de privileg., quanto.  Sic excommunicantur Iudaei, supra, de usur., post miserabilem; et supra, de usur., quanto.  Ber.

 Sumptibus
Volentes ecclesiam subiicere servituti et publicis functionibus a quibus sunt omnino immunes, supra, de immun. eccl., non minus; et 16. q. 1, generaliter § novarum; C. de sacro. eccl., placet.

 Similia de caetero
Supra, de sent. excom., ex tenore; 23. q. 8, pessimam; et 12. q. 2, de viro; 11. q. 3, cum aliquis.  Sicut et de haeretico, 1. q. 7, quotiens 1; et de conse. dist. 2, ego Berengarius.

 Promulgare procures
Arg. contra supra, de sent. excom., noverit, ubi excommunicati videntur ipso iure consiliarii, sicut ipsi statutarii, rectores et consules.  Sed illud intelligi potest nisi infra duos menses ea deleri fecerint, et hoc intelligitur secundum illud, ut nisi ea deleri fecerint, excommunicentur.  Et sic videntur excommunicati ipso iure, nisi ea deleri fecerint infra terminum dictum, et postea per sententiam.  Sed statutarii et scriptores ipso iure sunt excommunicati ut supra, de sent. excom., noverit.  Vel dic quod hic loquitur de aliis consiliariis et officialibus qui postea successerunt, et non de illis quorum consilio vel auctoritate statuta illa edita fuerunt, et nisi isti ea deleri fecerint, excommunicentur, ut hic dicit.  Et si ea fecerint observari, nisi infra duos menses ea deleri fecerint ipso iure sunt excommunicati, supra, de sent. excom., noverit.  Sic supra, de immun. eccl., adversus.  Antiqua decretalis concordat illi decretali supra, de sent. excom., noverit, et ideo videtur male decisa.  Ut non contradicat, sic expone: promulgare procures, id est, promulgatam esse ostendas vel denuncies vel iterum excommunicantur a iudice.  Alias non videtur cessare contrarium.  Ber.

 Privatos
Ex hoc videtur quod ipso iure sunt excommunicati ipsi statutarii ex eo quod dicit: privatos denuncies, per decretalem supra, de sent. excom., noverit.  Et quia contra fidelitatem veniunt, amittere debent feudum, 22. q. 5, de forma.  Et ecclesia potest illos privare, cum in hoc sint de foro illius.  Sic dominus privat vasallum quando facit feloniam domino de suo feudo, in constitutio Frederici de feudis, hac edictali § praeterea.  Quia dominus inter vasallos de feudo cognoscit, supra, de for. compet., verum; et supra, de for. compet., ex transmissa.  Simile supra, de haeret., absolutos.  Sic et clericus qui contra ecclesiam suam advocat perdere debet beneficium, supra, de postuland., cum sacerdotis.

X 5.39.54 Cum voluntate

 Voluntate ac proposito maleficia
Haec verba sumpta sunt ex illa lege ff. de fur., qui iniuriae, in princ.  Ad cor enim et spontaneas voluntates respicit Deus et non ad actus, 15. q. 6, si quandoque; et 14. q. 5, si quid invenisti.  Sola enim temeritas hoc attenditur, supra, de sent. excom., super eo vero; et 17. q. 4, si quis suadente.  Et quia animus punitur non opus, 50. dist. § contra animum; et 50. dist., eum qui; et 50. dist., frater vester.

 Ad salutem
Supra, de sent. excom., cum voluntate, 1. resp; et 11. q. 3, cum excommunicato, ubi permittitur participare in his quae ad salutem pertinent, ut hic dicit, et quaecumque verba ad hoc proficere possunt, excommunicato dici possunt, alias non.

 Vel alios
Id est, usurarios, quorum eleemosyna recipi non debet, supra, de usur., quia in omnibus.

 Quasi gerunt causam eorum
Quasi negotiorum gestores.  Et ideo possunt eorum eleemosynas recipere, ut hic dicitur, quia ipsi quorum res aguntur ab illis sua recipere possunt.  Et sic isti praedicatores licite ea recipiunt pro eleemosynis.  Et licet res non habeat effectum, sufficit quod ab initio negotium sit utiliter coeptum, ff. de negot. gest., sed an ultro § is autem qui.  Et negotiorum gestor praeterea potest agere ad sumptus quos fecerit, ut ibi dicitur.  Et est arg. quod ille qui gerit vicem alterius, honorandus est sicut ille cuius vicem gerit, 93. dist., praecipimus; et 94. dist., valde; supra, de offi. deleg., cum olim magister.

 Praesertim
Potest exponi pro maxime, quia alias tempore necessitatis ab excommunicatis possunt recipi necessaria et emi, 11. q. 3, quoniam multos.  Alias vero praedicatores non debent recipere eleemosynas ab excommunicatis vel usuariis vel consimilibus, 90. dist., oblationes; et 90. dist., eorum; et 17. q. 4, miror.

 Ratione officii
Nota quod ratione officiii licet quod alias non liceret.  Et hoc ideo quia ex quo commissum est ei officium et talia sine quibus officium commode expediri non potest.  Sicut iudex potest compescere omnes impedientes iurisdictionem suam, supra, de offi. deleg., quia quaesitum; et supra, de offi. deleg., praeterea; et supra, de offi. deleg., prudentiam; et supra, de offi. deleg., suspicionis; et supra, de testib., tam litteris; immo et si non habeat officium.

 Alii
Scilicet seniores de ecclesia possunt inferiores in minoribus ordinibus constitutos coercere, et etiam turbantes divinum officium, ut hic dicitur.

 In minoribus ordinibus
Ergo non possunt sic compescere constitutos in sacris ordinibus, licet turbent officium, quia ex eo quod permittit specialiter de istis, de aliis prohibet.  Sicut quod de uno negatur de alio conceditur, 25. dist., qualis; et supra, de praesump., nonne.  Et quia honorabilia membra exceptis gravioribus culpis verberibus subiici non debent, 45. dist., cum beatus.  Puniantur ergo alias admonitionibus, et si se non correxerint, possunt suspendi, supra, de celeb. miss., dolentes, arg.

 Turbantes
Supra, de sent. excom., veniens; et supra, de appell., dilectis filiis, arg.

 Praelationis
Sic ergo praelati possunt corrigere subditos, et percutere leviter sine metu excommunicationis causa correctionis et non ex odio, supra, de sent. excom., ex tenore.  Leviter enim hoc facere debent, quia leviter castigatus reverentiam exhibet castiganti, 45. dist., cum beatus.

 Magisterii
Sic supra, de sent. excom., super eo vero.  Modica enim et levis castigatio permissa est doctori, ff. ad leg. Aquil., sed et si quemcumque, in fi.; et ff. ad leg. Aquil., praeceptoris.  Et humilis debet esset doctrina magistri, supra, de maior. et obed., humilis, ubi plures concordantias invenies.  Ad hoc nimia saevitia culpae annumeratur, ff. ad leg. Aquil., praeceptoris.

 De familia
Nota quod quis familiam suam corrigere debet, cum ei competat iure patriae potestatis, 23. q. 4, duo ista; et 45. dist., cum beatus § Salomon; et 45. dist., disciplina.  Et qui domesticorum suorum curam non habet, fidem negavit, 47. dist., sicut § necesse, ad fi., vers. hinc etiam Paulus; et C. de patr. potest., si filius.  Et non solum pater sed etiam propinqui domesticos suos corrigere debent, C. de emend. prop., in corrigendis.  Et hic idem dicit, omnes praedictae personae clericos inferiorum graduum corrigere potuerunt sine poena excommunicationis, ut hic patet de magistris et praelatis, et non distinguitur in gradu.  Hic habes sex casus in quibus licet corrigere et percutere clericum sine excommunicatione qui habent officium in ecclesia: seniores et praelatus, magister, dominus domus et consanguinei.  Sunt et alii casus ubi quis non incidit in canonem si iocosa levitate clericum percutit, supra, de sent. excom., super eo vero.  Item si inveniat eum cum matre, filia, uxore vel sorore.  Item si vim vi repellat incontinenti, supra, de sent. excom., si vero alicuius § 2; et supra, de sent. excom., si vero alicuius § 3.  Item si clericus post trinam admonitionem non se corrigat, perdit hoc beneficium, supra, de sent. excom., contingit 2; et supra, de sent. excom., in audientia.

 Inferiorum graduum
Secus si sint in superioribus, puta subdiaconatu vel aliis superioribus, quia per sacros ordines liberati sunt a patria potestate.  Unde nullum ius habent in eis.  Sacer enim ordo liberat a patria potestate, quia liberat a servili quod plus est, 54. dist., ex antiquis; et 54. dist., frequens; et 54. dist., si servus sciente.  Et subdiaconus eodem gaudet privilegio cum diacono, supra, de serv. non ordin., miramur.  Et ita habes hic quod clericus quamdiu est in minoribus ordinibus est in patria potestate nisi expresse emancipetur.  Et ita nota dignitatem sacrorum ordinum.  Quid si personae superius in littera nominatae excedant modum, numquid incidunt in canonem?  Respondeo: nisi irato animo haec faciant et ex proposito, non credo quod incidant in canonem qui solummodo dolum prosequitur, quod colligitur ex verbis canonis, 17. q. 4, si quis suadente, ibi: manus violentas iniecerit; et supra, de sent. excom., super eo vero.  Violentia non committitur sine dolo.  Sed huiusmodi manus praedictarum personarum non sunt dolosae sed caritativae, licet fortuito casu excedant modum disciplinae quod probatur ex principio huius capituli.

X 5.39.55 Si concubinae

 In eodem crimine
Secus si alias participarent in locutione vel alias quam in crimine, quia tunc non essent excommunicati maiori sed minori.  Simile supra, de sent. excom., nuper, ubi satis de hac materia.  Et ea quae ibi dicta sunt hic posses repetere.  Et sic sententia per participationem criminis extenditur ad personas contra quas lata non fuit.  Simile supra, de immun. eccl., adversus, in fi.; et supra, de sent. excom., noverit.  Ber.

X 5.39.56 Duobus

 Non expirat
Si potestas ista absolvendi non expirat.  Ergo unus potest absolvere alium.  Sed contra videtur quod cum unus sit privatus a sacramentis, alium restituere non potest, de conse. dist. 4, sanctum.  Quod enim non habet dare non potest, 1. q. 1, gratia; et 1. q. 7, Daibertum.  Et arg. supra, de cleri. excom., si celebrat.  Quid ergo dicit quod talis potestas non expirat?  Respondeo: bene dicit quod in veritate potestas collata non expirat propter hoc cum effectu, sed dormit, id est, potestas illa cum uterque sit excommunicatus, non potest habere effectum.  Quia alter alterum non potest absolvere nisi primo alter eorum ab alio quam a socio fuerit absolutus, tunc demum habet effectum.  Simile supra, de offi. deleg., prudentiam § sexta; et supra, de concess. praeben., quia diversitatem; 15. q. 6, nos sanctorum; et 15. q. 6, iuratos.  Simile C. de curat. fur., cum aliis.  Vel dic quod bene potest alter alterum absolvere, licet sit ligatus minori excommunicatione.  Et ita nullo modo expirat potestas, sed durat cum effectu.  Arg. decretalis praedicta supra, de cleri. excom., si celebrat, quia minor excommunicatio privat solummodo a perceptione sacramentorum, sed non a collatione, ut ibi dicitur.  Arg. ad hoc supra, de sent. excom., sacro; et supra, de rescript., ab excommunicato.

X 5.39.57 Permittimus

 Excommunicatis et interdictis
Et hoc idem facere debent religiosi et alii qui privilegium habent celebrandi tempore interdicti, supra, de privileg., quod nonnullis; et infra, de verb. sign., cum in partibus.  Illud privilegium per hoc capitulum extenditur ad omnes alios praelatos ecclesiarum qui prius illud non habebant, quod semel tantum in hebdomada celebrent causa conficiendi corpus Christi.  Et hic non attenditur favor personarum.  Sed sanctitas ipsius corporis et principaliter necessitas decendentium sive infirmorum.  Presbyter enim semper debet habere Eucharistiam paratam.  Sed quando consecratur pro populo nihil in crastino servandum est, de conse. dist. 2, tribus.  Item aliis conceditur favore religionis sive personarum, ut patet in capitulo supra, de privileg., quod nonnullis.

 Quod decedentibus
Sic supra, de poenit. et remiss., quod in te.  Ber.

X 5.39.58 Quamvis

 Satisfaciat
Licet quis satisfecerit iniuriam passo.  Nondum tamen haberi debet absolutus nec est ei communicandum nisi primo absolvatur, supra, de sent. excom., cum desideres, 1. resp.; et infra, de sent. excom., pueris.  Omnis enim res per quascumque causas nascitur per easdem dissolvitur, infra, de reg. iur., omnis.  Sic enim excommunicatio quandoque solo verbo contrahitur et solo verbo tollitur.  Sed in hoc casu ipso facto inducitur, sed solo verbo tollitur.  Et sic satisfactio vel iuramentum non sunt de substantia absolutionis.  De hoc dictum est supra, de sent. excom., cum desideres, in fi.

 Mortis
Supra, de sent. excom., non dubium; et 17. q. 4, si quis suadente; et supra, de sent. excom., quod de his.

 Inimicitia
Supra, de sent. excom., de caetero.  De infirmitate, inopia, senili aetate habes supra, de sent. excom., quod de his.

 Inopia
Simile supra, de testib., si qui.  Contra supra, de sent. excom., ea noscitur; solvitur ibi.

 Puerili
Pueri infra pubertatem non mittuntur ad curiam, quia aetas eos excusat ab itinere, supra, de sent. excom., super eo vero; et § proxi.; et infra, de sent. excom., pueris.

 Fragilitate sexus
Supra, de sent. excom., mulieres; et supra, de sent. excom., de monialibus.

 Corporis impotentia
Quia scilicet sit mutilatus in pede quod ire non possit vel contractus.

 Impedimento canonico
Supra, de sent. excom., quod de his.  Ber.

 Iuris beneficio
Ut servi, supra, de sent. excom., mulieres.  Et hoc intellige secundum distinctionem huius capituli supra, de sent. excom., relatum.

 Quibusdam praedictorum
Scilicet qui timore mortis, infirmitate, inimicitia, senili aetate confracti vel impotentia perpetua, inopia, omnes isti possibilitate recepta sedem Apostolicam visitabunt pro mandato recipiendo, ut infra sequitur, et supra, de sent. excom., de caetero; et supra, de sent. excom., quod de his.

X 5.39.59 Si quem

 Simili
Puta nisi hoc feceris, noveris te excommunicatum, supra, de appell., praeterea requisiti; et supra, de testibus cog., cum super; et supra, de rapt., excommunicationi.

 A iudice suo
Sententia iudicis sui sive iusta sive iniusta tenet, 11. q. 3, sententia pastoris; et 11. q. 3, si quis a proprio.  Sed a non suo iudice lata est nulla, arg. supra, de privileg., cum olim essemus; et supra, de consuet., ad nostram; et supra, de iudic., at si clerici; de offi. ord., grave.

 Non tantum minori
Sic ergo patet cum dico: excommunico illum, de maiori intelligitur, minor enim excommunicatio removet a communione sacramentorum, ut hic dicitur.  Maior excommunicatio a corpore Christi quod est ecclesia, scilicet communione fidelium, 3. q. 4, Engeltrudam.  Est ergo maior excommunicatio a qualibet licita communione et legitimo actu separatio.  Unde Adam excommunicatus fuit ex esu ligni, 11. q. 4, ad mensam § evidenter.  Excommunicatio quae dicitur anathema infligitur tam ab homine quam a iure, et pro contumacia et pro crimine, infra, de verb. sign., ex parte in Christo; et 17. q. 4, si quis suadente; et 24. q. 1, Achatius non est; et 24. q. 1, maiores; et 24. q. 1, Achatius non fuit.  Et in titulo isto per violentam manus iniectionem.  Minor autem excommunicatio infligitur quandoque poenitenti et impoenitenti.  Poenitenti quandoque a seipso, quandoque a sacerdote, de poen. dist. 1, facilius.  Sed melius facit si auctoritate sacerdotis hoc faciat, de poen. dist. 1, actione.  Impoenitenti quandoque a Deo imponitur excommunicatio minor, cum propter mortale peccatum Deus tradit aliquem satanae, et discedit a mente eius, 11. q. 3, audi denique.  Quandoque ipsemet se suspendit a sacramentis cum non vult poenitere, et putat sibi sufficiere, et male hoc fit, de poen. dist. 1, sunt qui arbitrantur.  Sed si reputat se indignum et abstinet, bene facit, de conse. dist. 2, qui scelerate.  Quandoque imponitur a sacerdote loco poenae, quia non vult poenitere, 17. q. 4, miror.  Quandoque per sententiam canonis, 11. q. 3, cum excommunicato; et 81. dist., si qui sunt.  Cum inflicta est excommunicatio a se vel a Deo agat poenitentiam, et sequitur reconciliatio.  Si vero a sacerdote inflicta fuerit, per eum reconcilietur.  Cum vero a canone infligitur minor excommunicatio, per simplicem sacerdotem potest absolvi et sine iuramento vel aliquo mandato, nisi participet in crimine, supra, de sent. excom., nuper; et supra, de sent. excom., si concubinae.  Qui maiori excommunicatione est notatus, si ab homine semper ab eodem vel eius superiore debet absolvi, supra, de sent. excom., per tuas, nisi incendiarii post publicationem, supra, de sent. excom., tua.  Si a canone est notatus a suo episcopo potest absolvi, nisi conditor canonum sibi absolutionem retinuerit, supra, de sent. excom., nuper.  Sicut in his qui violentas manus mittunt in clericum, 17. q. 4, si quis suadente; et supra, de sent. excom., quamvis.

X 5.39.60 Pueris

 Pueris
Intellige doli capacibus, supra, de delict. puer., pueris.  Alias iniuriam facere non possunt, pati vero sic, 15. q. 1, illud.

 Aetatis
Sic ergo parcitur aetati, licet non in totum sed quo ad minorem poenam, ut in delictis, ff. de minor., auxilium § in delictis.  In delictis enim non parcitur nisi quo ad minorem poenam, ut ibi.

 Rigor
Iuris rigor temperatur quandoque ratione aetatis, ut hic, et 86. dist., tanta; et de conse. dist. 3, eos qui; 35. q. 9, sententiam.  Quandoque ratione locorum et temporum, supra, de sent. excom., super eo vero.  Et quandoque ratione personae et causae, et loci et temporis, supra, de transact., ex parte; et 23. q. 8, occidit; et 29. dist., sciendum.  Quandoque ratione multitudinis et scandali, 50. dist., ut constitueretur, cum suis concordantiis.

