X 5.40 DE VERBORUM SIGNIFICATIONE

X 5.40.01 Innovate

 Innovate
Verba sunt Oseae prophetae.

 Novale
Verba sunt Hieronymi exponentis verba prophetae.

 Praecisus
Dicitur in lege terra, scilicet praecisa quae anno cessat, ff. de ver. sig., sylva § 2.  Dicitur novale terra de novo ad culturam redacta, cuius non extat memoria quod culta fuisset, infra, de verb. sign., quid per novale.  Et quod semel fuit novale semper erit novale quo ad decimarum retentionem vel solutionem, supra, de privileg., consultationi.

X 5.40.02 Nam et rex

 Nam et rex
Verba sunt Danielis.

 Proavus
Verba sunt Hieronymi exponentis verba prophetae.

 Patres
Omnes ascendentes parentis nomine continentur, ff. de ver. sig., appellatione.  Et appellatione filii omnes descendentes, ff. de ver. sig., liberorum; et ff. de gradib., iurisconsultus § parentes.  Usque ad tritavum patres dicuntur, ultra vero maiores appellantur.  Liberi usque ad trinepotem ulterius inferiores vocantur, ut ibi dicitur.  Unde Christus dici potest filius David.  Ala.

X 5.40.03 Nam et ego

 Nam et ego
Verba sunt Salomonis.

 Unigenitum
Verba sunt Hieronymi exponentis verba Salomonis.

 Fratrem uterinum
Fratres uterini dicuntur qui ex eodem utero nati sunt.  Vivente enim Uria concepit Bersabee ex David, et peperit filium qui mortuus est.  Postea concepit ex eodem Salomonem, unde ipse dicit: nam et ego unigenitus etc.

 Quasi numquam esset
Et ita non videtur fuisse qui non duravit, arg. supra, de regular., ad nostram; dist. 63, quanto; ff. de in rem ver., si pro patre § in rem autem versum.  Sic non dicitur esse qui minus idoneus est, supra, de translat., inter corporalia; et ff. quod cui. univ. nom., neque societas, ad fi.; et C. de episcopal. aud., de creationibus; et 19. dist., propter totius; et 23. q. 1, paratus.

X 5.40.04 Quod dicitur

 Quod dicitur
Verba sunt Evangelii Matthaei quae Hieronymus hic exponit.  Simile 27. q. 2, priusquam.  Nec valet hic arg. a contrario sensu.  Et est quidam modus loquendi, sicut ibi: sede a dextris meis donec ponam etc.  Non tamen sequitur quod postea posuerit Rich.  Et illud cornus non fuit reversus ad arcam donec aquae siccarentur; sic infra, de verb. sign., Ioseph.  Immo ostenditur quod non convenerunt.  Contrarium innuitur eius quod verba sonare videntur, ut hic dicitur in fi. etc.
  
X 5.40.05 Ioseph

 Donec
Simile supra, de verb. sign., quod dicitur.

 Mos
Idem dicit lex quod proximus est quem nemo antecedit.  Ergo et primogenitus est ante quem nemo nascitur, quicquid sequatur, ff. de ver. sig., proximus; et ff. de ver. sig., moventium.  

X 5.40.06 Intelligentia

 Intelligentia
Sic ff. de regul. iur., in ambiguis; et 22. q. 5, humanae.

 Dictorum
Id est, verborum quae prolata sunt.

 Ex causis
Non statim debemus intelligere, ut verba prima facie sonare videntur, maxime ubi ambigua sunt.  Sed debemus recurrere ad intentionem loquentis, ut hic dicit.  Arg. bonum supra, de praeben., cum olim; et supra, de praeben., cum causam; et ff. de ver. sig., nepos Proculo; et ff. de regul. iur., semper in stipulationibus.  Ad causam dicti recurrendum est, supra, de accusat., cum dilecti.  Sicut ad causam facti, 23. q. 8, occidit; ff. de fur., verum.

 Res
Id est, intellectus, ff. de supel. leg., Labeo; 31. q. 1, quomodo virginibus, ubi dicitur sex maritos habuisse quae domino testante quinque tantum habuit.  Ibi enim Hieronymus respexit intentionem et non verba Samaritanae.  Laur.

 Rei est sermo subiectus
Id est, intentioni seu intellectui sermo servire debet, quia non in soliis sed in radice rationis et in sensu consistit Evangelium, 1. q. 1, Marcion; et supra, de verb. sign., nam et rex; et infra, de verb. sign., in his.  Verba enim instituta sunt ut per ea quis in alterius notitiam cogitationes suas proferat, 22. q. 2, is autem.  Quia sicut animus praefertur corpori, ita sententia verbis, 38. dist., sedulo; et 22. q. 5, humanae; et ff. de legib., scire leges.  Item est arg. quod verba ad extraneum sensum sunt trahenda ubi res aliter salva esse non potest, arg. C. de ver. sig., cum quidam; et C. de legat., cum quaestio.

X 5.40.07 Nihil obstat

 Diversitas
Quoniam nomina et verba transposita idem significant, ut dicit Aristoteles in Perihermeniis.  Et est arg. ad hoc C. de testament., quoniam indignum, et hic ubi eadem dicuntur, prout sequitur in littera, et hoc certum sit.  Et est arg. bonum pro testibus diverso modo narrantibus, arg. supra, de testib., cum tu; et 8. q. 1, in scripturis; de conse. dist. 2, quotidie; et de poen. dist. 1, periculose.  Arg. contra 35. q. 6, de parentela 2.  Sed illud intelligitur de contrarietate sententiae.  Tanc.
  
X 5.40.08 Propterea

 Propterea
Alias praeterea.

 Ad interpretandum
Id est, ad exponendum.

 Sensum
Supra, de verb. sign., intelligentia.

 Proprietas
Non enim semper ad proprietatem verborum recurrendum est, sed videndum est quod testator senserit in qua praesumptione sunt qui morantur in eo loco, ff. de instruc. vel instrum., cum de lanionis § asinam.  Quia potior est mens dicentis quam vox, ff. de supel. leg., Labeo.  Nec plus verbum quam voluntas inspici debet, C. quae res pign. oblig. poss., si quis; 22. q. 5, humanae aures; 1. q. 1, Marcion.  Item arg. quod verba a sua significatione cadunt, cum res aliter salva esse non potest de qua agitur, Inst. de inutil. stipul. § quotiens; et 2. q. 2, omnes; C. an serv. ex suo fact., sive servi; ff. si quis caut., si eum § qui iniuriarum; 55. dist., qui partem; et 50. dist., Domino sancto.  A proprietate verborum non est recedendum nisi quando constat voluntatem loquentis aliter voluisse, ff. de leg. 3, non aliter.  Et improprietates non sunt trahendae ad consequentiam, sed sunt excusandae.  Ala.

X 5.40.09 Quamvis

 Rite
Id est, secundum originariam verbi significationem.

 Prioratus curam
Sic ponitur 1. q. 3, salvator.  Et est dignitas per se sic dicta.

X 5.40.10 Forus

 Primus
7. dist., Moyses.  Ber.

 Constat
Ex tribus, ut hic dicit.  Non tamquam ex suis partibus competentibus, sed ornantibus potius.  Et improprie dicitur locus constare ex his, sicut dicuntur vestes partes hominis adornative.  Unde illud: cultu gemmisque teguntur // omnia pars quoque minima est ipsa puella sui.  Laur.

 Causa a casu
Et ita est causa antequam respondeat pars altera.  Est ergo causa res in dicendo posita cum interpositione certarum personarum, scilicet actoris et rei, iudicis et testis.  Et ideo dicitur a casu, quia frequenter casualiter occurrunt praeter voluntatem hominis.

 Dum discutitur iudicium
Et sic videtur processu temporis mutare nomen.  Et exemplificat de iudicio de tertia parte fori.

 Dum finitur iustitia
Hic exemplificat secundam partem fori.  Et ita ex istis tribus partibus constat forus, ut dictum est.  Et idem esse videntur ista tria in substantia, sed aliam denominationem assumunt diverso tempore.

 Iudicium
Iudicium est legitimus actus duarum personarum, actoris et rei, super eadem quaestione sub eodem iudice contracta.  Laur.

 Iustitia
Iustitia est constans et perpetua voluntas ius suum unicuique tribuens, Inst. de iust. et iure, in princ.; et supra, in principio libri in constitutione Gregorii ix, rex pacificus.

 Iuris status
Lex enim dicitur status iuris et vere, quia per sententiam ius non constituitur, sed status iuris declaratur, ff. si serv. vend., sicut § sed si quaeritur.

 Negotium
Quia supra mentionem fecit de negotio ibi, origo negotii etc., ostendit quid sit negotium quasi negans otium.

 Actionem causae
In hac significatione sumitur supra, ubi dicit: origo negotii.

 Iurgium
Hic exponit quod dixit supra quod est iurgium litis.

 Iure disceptant
Arg. quod iurgia non pertinent ad presbyteros, quia non tenentur esse iurisperiti, 38. dist., quae ipsis.  Nec advocare possunt nisi in certis casibus, supra, de postuland., cum sacerdotis.  Secus de archidiacono, 25. dist., perlectis.  Rich.

 Lis autem
Quia fecit mentionem litis supra, ubi dixit iurgium litis, exponit modo quid sit lis.  Lis enim civilem causam ostendit tantum et non criminalem, ff. de ver. sig., litis.

 De qua Vergilius
Arg. habes hic quod possumus inducere pro nobis libros gentilium sive paganorum, 27. dist., si quid veri; et 1. q. 1, Dominus declaravit, ibi: si ergo etc.

 Argumento
Argumentum vocat naturalem probationem quae fit per localem argumentationem.  Et ita arg. quod in iudicio valet naturalis probatio.  Arg. contra 1. dist., consuetudo; et supra, de elect., bonae 1, ibi: negantis factum per rerum naturam etc., a contrario.  Et non per testes vel instrumenta ut littera sequens dicit.  Unde dic tabulis, id est, instrumentis.

 Testibus et fide tabularum
Hic aequiparantur testes et instrumenta quia parem vim habent in litibus exercendis, C. de fid. instrum., in exercendis.

 Negotio
Non notorio, quod exercetur in forma iudicii.

 Tres testes
Arg. contra 4. q. 3, si testes § ubi numerus; et 2. q. 4, placuit; et supra, de testib., licet universis, ubi dicitur: in ore duorum vel trium testium etc.  Potest dici quod hic dicit tres testes propter triplicem modum probandi, scilicet per testes, instrumenta et argumenta, de quibus praemisit.  Vel potius dicas confessionem, quia quodlibet istorum trium legitimam facit probationem, sive per testes, instrumenta et confessionem, supra, de restit. spol., cum ad sedem, in fi.

 Non est ergo iudex
Sic 23. q. 2, iustum.  Et supple hic: bonus, quia quandoque malus est iudex, 3. q. 7, iudicet § ulti.  Quia et pro meritis subditorum disponitur a Deo vota rectorum, 2. q. 7, non est; 6. q. 1, ex merito; et 8. q. 1, audaciter.  Ber.

 Parte ablata
Est hic figura quae dicitur apheresis, cum principium dictionis aufertur secundum quod patet hic.  Est et figura alia quae dicitur prosopopeia, id est, confirmatio novae personae, de conse. dist. 4, quaeris, vers. fi.  Item antonomasia, cum per excellentiam aliquid alicui attribuitur quod commune est plurium, ut cum dico Apostolus intelligitur Paulus, 32. q. 7, Apostolus.  Et cum dico urbs intelligitur Roma, supra, de poenit. et remiss., significavit.  Synecdoche cum pars ponitur pro toto, 32. q. 4, meretrices; 14. q. 5, poenale.  Antiptosis cum ponitur casus pro casu, 75. dist., ordinationes; 18. q. 2, quidam.  Liptote cum plus dicitur et minus significatur, 32. q. 7, quid in omnibus.  Pleonasmos cum superabundat dictio, ut iste videt oculo monachum regularem, 20. q. 3, praesens.  Tmesis cum eadem dictio interdicitur, ff. de minor., quod si de speciali; ff. de rei vend., si post acceptum.  Syncopa cum quid aufertur de medio dictionis, 7. q. 1, audacter, pro audaciter.  Ironia cum quid per derisionem, id est, per contrarium dicitur: O quanta integritas, 11. q. 3, ad mensam, in fi.  Ephexegesis, id est, expositio praecedentis sermonis, 47. dist., quoniam.  Item anthropopathos cum aliquid attribuitur Deo quod convenit homini, 24. q. 1, odi et proieci; et supra, de rebus ecc. non alien., si quis.  Ala.

 Si liber
Quia servus testis esse non potest, 4. q. 3, si testes § ubi; 4. q. 3, si testes § item servi; 4. q. 3, si testes § sed liberi, ut ibi dicitur, vers. item liberi; et C. de testi., authen. si dicatur.

 Dominantis
4. q. 3, si testes § item idonei; et 11. q. 3, quatuor.

 Non femina
Hoc intellige in criminali, in quo casu mulier testis esse non potest secundum canones, 33. q. 5, mulierem.  Sed in civilibus et matrimonialibus bene ferunt testimonium, supra, de testib., tam litteris; et supra, de testib., super eo 2, arg. contra; quod possunt in criminali, 15. q. 3, ex eo.  Sed aliud secundum leges, tamen in crimine excepto admittitur mulier etiam malae famae ad accusationem, supra, de simon., tanta.  Et in inquisitione admittitur ad testimonium sive denunciationem, supra, de testib., tam litteris; et supra, de testib., quoniam.  Item in testamentis mulier non admittitur, Inst. de testam. ordin. § testes.  Ber.

 Varium
C. de inoffic. testam., filia; et arg. C. de insti. sub cond. fac., reprehendenda.

 Integer
Quia debet esse testis bonae famae et sine omni suspicione, 2. q. 7, testes.  Infamis repellitur, supra, de testibus cog., praeterea.

 Fide carebit
Id est, credetur iuramento suo, arg. 2. q. 7, non potest.  Ber.

 Iustitia cum scelerato
Cum sit virtus, 32. q. 1, cum renunciare.  Et est summum bonum in vita colere iustitiam, 12. q. 2, cum devotissimam.

X 5.40.11 Pactum

 Scriptura
Et etiam sine scriptura pactum fit.  Sed hoc ideo dicit, quia saepe intervenit scriptura et ad probationem pacti interponitur.

 Legibus
Aliter non valeret nisi secundum leges fieret, ff. de pacti., iurisgentium § praetor ait; et C. de pacti., pacta.  Ber.

 Pactum
Dicitur pactum duorum vel plurium consensus in idem, ff. de pacti., condicionis § 1.

X 5.40.12 Ius dictum

 Hoc enim iure
Haec verba habes 14. q. 4, quid dicam, in fi.

 Quod iuste
Non tamen econverso secundum leges, quia iure possidet qui mala fide praescripsit, non tamen iuste, supra, de praescrip., vigilanti.  Secus secundum canones, quia qui malam fidem habet non praescribit, supra, de praescrip., quoniam.

 Alienum
Id est, aliis debitum.

 Male autem
Ut avari, 47. dist., sicut hi; et 14. q. 4, quid dicam.

 Praesumit
Id est, invadit.  Ber.

X 5.40.13 Causa

 Primitiae
Quid sint primitiae dicitur supra, de decim., decimam.

 Solis ecclesiarum
Sed quid appellatur hic ecclesia?  Dominus Albericus dixit quod bona ipsa sunt loci conclusi muro ad instar vacantis hereditatis, quae vicem personae obtinet, ff. de acq. rer. dom., hereditas.  Alii dicunt quod sunt universitatis illius loci, arg. 12. q. 2, nulli.  Hug. dixit quod res istae sunt Dei, et cum omnia eius sint ista tamen specialius, arg. 1. q. 3, salvator; 16. q. 1, in canonibus; 23. q. 8, convenior; 16. q. 7, omnes decimae; supra, de decim., tua 2, ubi dicitur quod Deus in signum universalis dominii decimas sibi retinuit, quarum rerum usus dominus clericis concessit.  Rich.

 Licitis
Et etiam de illicitis potest fieri eleemosyna, dummodo transferatur dominium et non competat repetitio, 14. q. 5, non sane; et 14. q. 5, qui habetis; et 14. q. 5 § sed hoc.  Et de hoc plene tractatur supra, de decim., ex transmissa.  Ber.

 Potestatem
12. q. 2, nulli; et 12. q. 1, quicumque; 16. q. 7, decimas omnes.  Ber.

 Sacrilegas
Qui bona ecclesiarum rapiunt et invadunt sacrilegi iudicantur et ab ecclesia sunt puniendi, 12. q. 2, nulli liceat; supra, de for. compet., conquestus.  Et non solum sacrilegis sed etiam Iudae furi comparantur, 23. q. 4, quid ergo.  Ber.

X 5.40.14 Quaesivit

 Etiam solus
Arg. contra in Apostolo ubi dicitur: infirmatur quis in vobis?  Inducat presbyteros ecclesiae qui orent super eum, supra, de sacr. unct., cum venisset.  Et sic videtur quod debeant esse plures, quia pluralis locutio duorum numero ad minus contenta est, 4. q. 3, si testes, vers. ubi numerus.  Hoc intellige in necessitate quae legem non habet, de conse. dist. 1, sicut; et supra, de consuet., quanto.

 Dominica
Quoniam in dominica propter reverentiam non est ieiunium celebrandum, 30. dist., si quis presbyter.  Sed in sabbato praecedenti ieiunandum est, supra, de observ. ieiun., ex parte.

 Die
Scilicet bissextili.

 Qui duo quasi pro uno reputantur
Et ideo quia pro uno reputantur, non computantur in tempore restitutionis, licet de momento ad momentum fiat computatio, ff. de minor., denique § minorem; et ff. de ver. sig., cum bissextus.  Et propter hoc facit ad titulum.  Et arg. contra hoc ff. de statulib., cum heres § Stichus.  Nota quod annus solaris habet trecenti sexaginta quinque dies et sex horas.  Sic quatuor anni habent ultra praefatum numerum dierum viginti quatuor horas, quae coadunatae faciunt unum diem qui superabundat omni quarto anno.  Et dicitur bissextus quia bis sedetur et statur in una littera calendarii.  Et hi duo dies pro uno computantur et interseritur quinto die exeunte Februario, hoc est sexto calendas Martii.  Et sequenti die debent vigiliae beati Mathiae celebrari.  Unde versus: bissextum sextae Martis tenuere calendae // posteriori die celebrantur festa Mathiae.  Sed pone aliquem suspensum per annum et est tunc annus bissextilis, numquid in ultima die posset celebrare?  Videtur quod non, quia hi duo dies quasi pro uno reputantur arg. hic, et ff. de ver. sig., cum bissextus; et ff. de minor., denique § minorem.  Laur. dixit contra arg. legis dicentis quod si libertas tibi relicta est, si anno servieris dies illa non computatur in anno, sed tantum trecenti sexaginta quinque dies, ff. de statulib., cum heres § Stichus.  Et satis videtur, quia cum sit poena non debet ampliari, sed potius restringi, de poen. dist. 1, poenae.  Tanc.

 Consuetudo
Supra, de observ. ieiun., consilium; 76. dist., utinam; 11. dist., catholica.  Ber.

X 5.40.15 In his

 Partem condemno
Huiusmodi verbis non fuit usus vel aequipollentibus, quia illud sufficeret, ff. de recepti., quid tamen § 1; supra, de appell., ad audientiam.  Ala.  Unde videbatur non valere sententia, quia non continebat absolutionem vel condemnationem, 2. q. 6, ei qui § diffinitiva; C. de sent. et interloc. om. iud., praeses.  Item nota quod pars si praesens est, condemnanda est.  Quis debeat condemnari, dominus an procurator?  De hoc plene dictum est supra, de elect., querelam.  Ber.

 Rem perfectam
Sic ff. quod quisque iur., hoc edictum § ulti.; de poen. dist. 1, haec autem verba; ff. de usuri., videamus § infamia; C. de sent. pass. et rest., in quaestione; et 2. q. 3, si quem § notandum, in fi.

 Quod praecipitur
14. q. 2, quod praecipitur.  Ber.

 Verba intentioni
Sic supra, de verb. sign., intelligentia; et supra, de verb. sign., propterea, ubi de hoc; et 1. q. 1, Marcion.  Ber.

 Interpretamur
Quae interpretatio generalis est et ius facit et ab omnibus observanda est, supra, de sent. excom., inter alia; et C. de legi. et const., inter aequitatem.  Et interpretari debuit potius ut res valeret quam periret ex quo in dubium revocabatur, ff. de reb. dub., quotiens 2; ff. de ver. oblig., quotiens; et infra, de verb. sign., abbate.  Ber.

X 5.40.16 Olim tibi

 Canonico Paduano
Absenti.  Alias non esset opus interpretatione nec haberent causam subtrahendi beneficium suum vel male interpretandi mandatum Papae.  Forte erat in servitio episcopi et sic servire intelligebatur ecclesiae, unde debebat beneficium suum percipere integre praeter victualia, supra, de cleri. non residen., de caetero; et supra, de cleri. non residen., ad audientiam.  Vel forte in servitio domini Papae in curia stabat, qui plus quam praesentes servire intelliguntur.  Ideo voluit Papa quod omnia haberet sicut praesentes, supra, de cleri. non residen., cum dilectus.  Vel non refert ubi esset, ergo sic servandum est licet durum, 19. dist., in memoriam.  Ber.

 Manualia
Forte quae dantur singulis diebus illis tantum qui intersunt divinis, sicut fit in pluribus locis.  Ber.

 Aliter quam deceat
Nota quod qui rescriptum principis malitiose vel astute interpretatur infamis est, C. de legi. et const., quae ex relationibus.  Solus princeps ipsum debet interpretari, supra, de sent. excom., inter alia, ubi de hoc; et ff. de praet. stipul., in praetoriis.  Tamen legatus quandoque ipsum interpretatur, supra, de postuland., clerici, vers. fi.  Et consuetudo legem interpretatur, supra, de consuet., cum dilectus.  Io.

 Largissime
ff. de constit. princ., beneficium; et 2. q. 3, si quem § praevaricator, in fi.; et 16. q. 1, frater noster; et supra, de auctor. et usu pal., cum super.  Simile supra, de dona., cum dilecti.  Arg. contra C. de inoffic. testam., si quando; C. de precib. imper. offer., quotiens; ff. ne quid in loc. pub., praetor ait § merito; et 35. q. 3, quod scripsi; supra, de cons. et affin., quod dilectio; et supra, de praeben., cum olim.  Sed numquid in rescriptis facienda est larga interpretatio, cum secundum intellectum illius qui concessit sint intelligenda?  Arg. quod sic, ff. de ver. oblig., inter stipulantem.  Dicas quod non, quia lites potius restringendae sunt quam ampliandae, supra, de rescript., nonnulli; et supra, de rescript., quia nonnulli, arg.  Immo nec illud quod indulget beneficium est ita interpretandum, ut multum laedat alium, supra, de praeben., relatum; et 85. dist., archidiaconum Florentinum.  Io.

X 5.40.17 Cum in partibus

 Ianuis clausis
Simile supra, de sent. excom., permittimus; et supra, de privileg., quod nonnullis.

 In privilegiis
Quibus permittitur, ut possint celebrare divina suppressa voce, ianuis clausis etc.

 Nil expresse dicatur
Ergo nec aliquis debet interdictum ad regnum vel provinciam restringere, quia si Papa de hoc cogitasset, illud in privilegiis expressisset, supra, de decim., ad audientiam; et supra, de translat., inter corporalia.  Ber.

 Nomine terrae
Vide qualiter verbum simpliciter positum intelligitur generaliter de quacumque terra parva vel magna.  Simile 19. dist., si Romanorum; et supra, de privileg., quia circa.  Et sic generale dicitur interdictum ex quo tota terra subiicitur interdicto, sive sit civitas, provincia vel villa, quia generale dicitur quantum ad locum illum, cum nullus excipiatur.  Ber.

 In his locum habeat
Nota hic appellationem nominis ampliari per interpretationem.  Simile 28. q. 1, idolatria.  Et est arg. odium ampliari et favorem restringi, ff. de his qui not. infam., quod ait praetor § exercitum 2.  Arg. contra ff. de lib. et post., cum quidam.  Sed in veritate nulla est ampliatio, ut dixi in proxima notula.

X 5.40.18 Cum tibi

 Ordinatio rerum
Non intelligas de rebus clericorum patrimonialibus vel quas intuitu personae acquisierint.  In illis enim proximiores succedunt clericis intestatis.  Si non habent consanguineos ecclesia succedit eis, 12. q. 5, quicumque, in quo casu potest intelligi quod hic dicitur de rebus ecclesiarum de quibus aliqua in vita sua in aegritudine poterant elargiri, supra, de testamen., ad haec; et supra, de testamen., relatum est 2.  Et secundum quod ipsi poterant concessum fuit huic episcopo per hanc indulgentiam, alias iniqua fuisset haec indulgentia quae in totum tolleret ius alterius, C. de precib. imper. offer., quotiens.  Arg. supra, de offi. ord., licet, cum suis concordantiis.  Vel potest intelligi ubi clericus bona propria in pias causas erogari praecepit, non designando personam per quam hoc fieret.  Vel si designavit personam, negligens erat.  In his casibus pertinet hoc ad episcopum diocensanum, C. de episc. et cler., nulli; et in Auth. de eccl. titul. § si quis autem pro redemptione, coll. 9; et supra, de testamen., tua; et supra, de testamen., Ioannes.  Prior expositio melior est, cum littera dicat: ab intestato decedentium, quia non dicitur decedere intestatus qui alii commisit dispositionem rerum suarum, supra, de testamen., cum tibi.

 Appellatio vocabuli clericorum
Largissime sumitur hoc vocabulum, clericorum pro omnibus clericis subditis ipsi episcopo, ut comprehendat canonicos et omnes alios, quia ex quo simpliciter et indefinite concessa fuit ei ordinatio rerum clericorum decedentium ab intestato, de omnibus intelligendum fuit.  Simile supra, de verb. sign., cum in partibus, ubi habes concordantias de hoc.  Sic appellatione beneficiorum tam maiora quam minora beneficia intelliguntur, infra, de verb. sign., tua nobis.  Strictius tamen sumitur infra, de verb. sign., cum clerici, pro clero tantum cathedralis ecclesiae.  Indulgentia enim large est interpretanda, supra, de verb. sign., cum olim.  Arg. contra supra, de translat., licet.

X 5.40.19 Cum clerici

 Fidelis ero
De hac forma et quae in ea continentur habes supra, de iureiur., ego; et 22. q. 5, de forma.  Et simile 23. dist., quamquam.

 Ecclesiae Placentinae vocabulum
Stricte sumitur hic hoc nomen, ecclesiae Placentinae, tantum pro episcopo principaliter et canonicis ecclesiae cathedralis, et non pro clero diocesis, et merito.  Quia aliud est dicere clerus civitatis, et aliud clerus diocesis, supra, de rescript., Rodulphus.  Hoc nomen ecclesia varias habet significationes.  Quandoque designat tantum episcopum, 7. q. 1, scire.  Quandoque viros ecclesiasticos, 63. dist., in fi.  Quandoque ponitur pro maiori parte capituli, 66. dist., Apostolica.  Quandoque restringitur ad canonicos matricis ecclesiae, 63. dist. § ulti.; et 10. q. 1, antiquos; et 12. q. 1, videntes, et hic.  Quandoque designat quamlibet ecclesiam provinciae, supra, de auctor. et usu pal., cum super.  Sic appellatione clericorum omnes intelliguntur, supra, de verb. sign., cum tibi.  Quandoque designat congregationem fidelium, de conse. dist. 1, ecclesia.  Et sic sumitur 3. q. 4, Engeltrudam.  Quod probat supra, de sent. excom., si quem.  Ber.

 Et si capitulum
Et merito, quia non est tanta communio inter episcopum et alias ecclesias quanta inter episcopum et ecclesiam cathedralem, supra, de testamen., requisisti, ultra medium.  Cum qua ipse efficitur unum corpus et ipsi membra, supra, de his quae fi. a prael., novit.

 Principaliter
Ergo secundario tenetur ecclesiae, quod videtur per hoc quod hic dicitur, quia si tenetur episcopo, tenetur ecclesiae, 7. q. 1, scire.  Ergo videtur quod habeat plures dominos, quod non est verum quia non censentur diversi.

X 5.40.20 Quaerenti

 Eam
Scilicet censuram, quod est nomen generale ad ea quae sequuntur, sicut et verbum correctionis, depositionem etiam continet, arg. 50. dist., contumaces; ff. de off. praes., legatus; et ff. de off. praes., ex omnibus; supra, de statu monach., ea quae § quod si abbas.  Arg. contra, nam et verbum coercendi maiorem animadversionem continet, ff. de off. procon., meminisse, in fi.  Arg. tamen contrarium videtur, quia si iudex ita pronunciat: vim fecisti, nec distinguit, de privata intelligitur, ff. de poe., si praeses.  Et cum quid incertum mandatur, et si aliis praestationibus causa mandati exsoluta sit quam quae inhaeret mandato, dum tamen expediat, erit actio mandati, ff. mand. vel cont., si quis pro eo.  Vincen.  Sic cum dico: illum excommunico, utramque sententiam, scilicet minorem et maiorem intelligere debes, supra, de sent. excom., si quem.

 Personarum
Hoc ideo dicit, quia in poenis imponendis dignitati deferendum est et personae, supra, de offi. deleg., sane quia; et supra, de offi. deleg., pastoralis.  Arg. contra 50. dist., contumaces.

 Magis
Quia et plectendo et ignoscendo hoc solum bene agitur, ut vita hominum corrigatur, 23. q. 5, prodest.  Sic supra, ut lite non cont., quoniam, in fi.  Et ut crescente contumacia crescat et poena, ff. de poe., relegati.  Ber.

X 5.40.21 Quid per novale

 Dixerint
Per legem illam, ff. de ver. sig., sylva § penulti.

 Aliis asserentibus
Per legem illam ff. de term. mot., lege § antepenulti.

 Legibus
Praedictis.

 De novalibus
Supra, de decim., ex parte tua 1.

 De novo
Sic supra, de verb. sign., innovate.  Et etiam mancipia dicuntur novitia quae anno nondum servierunt, ff. de publican., interdum § quotiens.  Et vinum dicitur novum quod non habet annum, ff. de trit. vin., vetus.  Et Gregorius novas appellat nuptias quae infra coronam anni contrahuntur, 35. q. 9, omnibus.  Sed videtur quod novale dici debeat terra intra annum culta.  Sed hoc non est verum, immo terra ex quo de novo redacta est ad culturam de qua non extat memoria quod culta fuerit, semper erit novale quantum ad ius decimarum, ex quo semel fuit novale, supra, de privileg., consultationi.  Et arg. supra, de decim., ex parte tua 1.

 Indulgentiam
De qua tu habes supra, de decim., ex parte tua 1; et supra, de decim., ex parte canonicorum.

 Magnos
Ergo a contrario sensu videtur quod si nullos vel modicos consuevit habere, nihil habebit ecclesia parochalis de illo novali, etiam post tempora quantacumque, quod est verum, supra, de privileg., consultationi.  Arg. contra 35. q. 3, quod scripsi, sicut dicitur de fundo dotali, qui etiam soluto matrimonio adhuc dotalis dicitur, ff. de fund. dot., etiam dirupto.  Tamen potest dici, ut dixit Io. et Tanc. quod si ecclesia parochialis etiam tractu temporis incipit laedi graviter, desinit esse novale, arg. supra, de dona., Apostolicae.  Et arg. huius decretalis, licet hic videatur respicere principium novalis, si enim privilegium incipiat esse iniquum, perditur privilegium, supra, de decim., suggestum.  Arg. 63. dist., quia sancta § verum; et ff. de vulg. et pup., ex facto.  Et ab eo quod diu aequum visum est, receditur propter evidentem utilitatem, ff. de constit. princ., in rebus.  Ergo eadem ratione propter enorme damnum receditur ab eo quod diu obtentum est, alias semper erit novale, supra, de privileg., consultationi.  Ber.

X 5.40.22 Venerabili fratre

 Per matricem
Forte in privilegio illo continebatur, salvo iure matricis ecclesiae et nomine matricis ecclesiae intelligitur quaelibet ecclesia cathedralis, 63. dist., ex his; et 12. q. 1, videntes, et hic in fine tituli.

 Intelligit
Non attendens quod qui nimis astute interpretatur principis beneficium, notatur infamia, C. de legi. et const., quae ex relationibus.  Laur.

 Si aliud
Puta privilegium exemptionis, quoniam nulla praescriptio in hic casu valeret, supra, de praescrip., cum non liceat.  Tanc.

 Volumus
Et nos idem velle debemus ex quo illud praecepit observari, 11. dist., quis nesciat.  Et eius interpretatio ius facit quo ad omnes, C. de legi. et const., in fi.  Laur.

X 5.40.23 Ex parte

 Cum ipsius
Scilicet comitissae.

 Praepositus
Laicus officialis.

 Clausulam
Praemissam, scilicet nemini liceat excommunicatis vel nominatim interdictis pro canonicis Carnotensibus absque congrua satisfactione absolutionis beneficium indulgere, quam habes infra, de verb. sign., cum olim.

 Pro contumacia
Non videtur quod haec distinctio locum habeat, utrum quis excommunicetur pro crimine an pro contumacia, quia nemo excommunicatur nisi pro mortali peccato et qui aliter non potest corrigi, 11. q. 3, nemo, in fi.; 45. dist., sed illud; et 24. q. 3, tam sacerdos; et 11. q. 3, certum.  Immo bene habet locum haec distinctio.  Quicumque enim vocatus legitime ad iudicium non venit pro quacumque re, contumax reputatur, unde propter talem contumaciam excommunicari potest, si res talis sit quod actor non possit in possessionem mitti, supra, ut lite non cont., tuae.  Et tunc sufficit praestare cautionem standi iuri, quia pro sola contumacia excommunicatus fuit, scilicet quia non venit, et non pro re aliqua, quia nondum constabat in quo teneretur actori.  Si pro offensa tunc excommunicatur, puta commisit maleficium, et illud fuit notorium vel per sententiam vel per facti evidentiam vel per confessionem, infra, de verb. sign., cum olim; et supra, de cohab. cler. et mul., quaesitum.  Et condemnatus de ipso maleficio cum non satisfaceret fuit excommunicatus.  Hic talis non debet absolvi nisi primo satisfaciat, cum constet de maleficio suo, et tamen hic intervenit contumacia antequam excommunicaretur, quia non soluit in termino statuto.  Sed hic directe excommunicatur quia non satisfecit, sed in alio casu non, nisi quia non venit.  Idem esset si maleficium notorium esset si publice proponatur.  Quicumque fecit tale maleficium satisfaciat laeso usque ad talem diem, alias sit excommunicatus.  Post terminum non absolvetur si veniat ad iudicem et petat absolvi, nisi satisfaciat, 23. q. 8, pessimam.  Et ita bona est distinctio.  Praeterea superfluum videbatur privilegium illud, quia de iure communi illud competit cuilibet, quod nullus absolvatur priusquam satisfaciat, ut capitulum 23. q. 8, pessimam; et supra, de offi. deleg., ex litteris; 17. q. 4, de presbyterorum; et 11. q. 3, excellentissimus, in fi.; et supra, de sent. excom., parochianos.  Potest dici quod solet plus timeri etc., 23. dist., quamquam; et supra, de haeret., si adversus.  Multa enim conceduntur quae sunt de iure communi, 24. q. 2, sane, in fi.; et 33. q. 2, admonere, ibi: viaticum tibi concedimus.  Et tamen omnibus poenitentibus in fine datur, supra, de poenit. et remiss., quod in te; et supra, de sent. excom., permittimus.  Quid si aliquis ita pauper sit, quod non potest satisfacere?  Praestat cautionem quod satisfaciet cum pervenerit ad pinguiorem fortunam, supra, de solution., Odoardus.  Quid si cautionem praestare non potest?  Tunc iuret, arg. C. de episc. et cler., authen. generaliter.  Praestet quam potest, supra, de don. int. vir. et uxor., per vestras.  Licet videretur quod talis casus non excuset, arg. supra, de rapt., super eo; et C. de furti. et serv. cor., subtracto.  Nam quandoque aliquis non absolvitur propter delictum suum, sed differtur absolutio, 11. q. 3, qui iubente; 18. dist., si quis adesse; et 26. q. 7, sacerdos; supra, de offi. ord., significavit; et 11. q. 3, si quis episcopus damnatur.  Nulli tamen est finaliter poenitentia deneganda, 26. q. 6, si presbyter; et 26. q. 6, agnovimus, quia ecclesia nulli claudit gremium suum, C. de summ. trinit. et fide cath., inter claras, prope fi.  Ber.

 Citatus
Trinis edictis vel uno peremptorio pro omnibus, 24. q. 3, de illicita; ff. de re iud., contumacia.  Unde videtur quod non veniens ad primam citationem non sit contumax, arg. C. de iud., sancimus; et supra, de procurat., querelam, ubi de hoc; et 5. q. 3, si aegrotans.  Ber.

 Iussus
Et haec contumacia est, ff. de rei vend., qui restituere.  Et non excommunicatur quis nisi pro contumacia, sed hoc intellige ut dixi in magna glossa.

 Sufficiens
Sic supra, de sequestra., ad hoc.  Sufficiens cautio est, si pignora vel fideiussores dentur, ff. mand. vel cont., si mandato Titii § ulti.  De hoc dictum est supra, ut lite non cont., quoniam § in aliis.

 Manifesta
Ex hoc verbo orta fuit contentio quae determinatur prout dicitur infra, de verb. sign., cum olim.

 Si vero dubia
Quomodo ergo iussit maleficium emendare, si non fuit manifestum?  Item si sententiando iussit, factum fuit notorium per sententiam, supra, de cohab. cler. et mul., quaesitum.  Ergo non potest esse dubia offensa.  Solutio: quandoque iubetur a iudice sententiando, 11. q. 3, qui iubente; ff. de re iud., quod iussit.  Et hoc fieri non debet nisi cum res est manifesta, 11. q. 3, grave.  Quandoque iubet iudex non sententiando, ut si statim cum comparuerint coram eo partes, reus confitetur, quia confessus pro iudicato habetur, ff. de confes., confessus; et C. de confes., confessos.  Si tantum praecipit ut satisfaciat, non hoc faciat sententiando, quia non omnis vox iudicis auctoritatem rei iudicatae continet, C. de sent. et interloc. om. iud., ex stipulatione; et 3. q. 6, hoc quippe.  Et adhuc potest reus allegare errorem suum, ff. de confes., non fatetur.  Unde non est res manifesta.  Et ita potest intelligi quod hic dicit Io.  Vel sic ad querimoniam alicuius de aliqua offensa eam exprimendo iudici, ipse iudex praecepit reo ut satisfaceret illi usque ad certum terminum, aut compareret coram eo responsurus.  Alias excommunicabat illum nisi alterum istorum faceret.  Et ille non venit, et sic fuit excommunicatus.  Si ipse petat absolvi, sufficit quod ipse praestet cautionem standi iuri, quia offensa nunc dubia est, etsi fama sit quod id fecerit vel quod iudex a pluribus hoc intellexerit.

X 5.40.24 Cum olim

 Allegatum
Supra, de verb. sign., ex parte in Christo, quod continetur hic infra ibi: nemini etc., usque ibi: quia vero.  Ber.

 Dum ansam
Dicitur quandoque ansa auricula scyphi, vel urcei vel calicis, quae manu tenetur, ff. de rei vend., in rem § 2.  Hic dicitur ansa nodus cursilus et facilis ad solvendum, ita factus quod si recte trahatur caput fili omnimode est solutus nodus.  Si male trahitur ligatus remanet.  Ita contingit Papae in solutione quaestionis praecedentis decretalis de offensa manifesta, quam modo hic solvit inferius aperte.

 Dicimur
A perverse intelligentibus, ut a canonicis Carnotensibus.

 Proponentibus
Et male.

 Non quae iudici
Et hoc fatuum erat dicere quod sibi credendum esset in praeiudicium alterius.  Immo iudex secundum motum animi sui et secundum sensum iudicare tenetur, supra, de consuet., ad nostram; et supra, de renunciat., in praesentia; et supra, de testib., in nostra; et 3. q. 7, iudicet.  Et secundum quod sibi videtur, ff. de recepti., qualem.  Dum tamen secundum leges et canones, in Auth. de iudicib. § quia vero, coll. 6; in Auth. de defensor. civit. § iusiurandum, coll. 3.  Sed videtur quod illud dicatur manifestum quod iudici videtur, sicut illud dicitur probabile quod ei videtur, supra, de appell., ut debitus.  Respondeo: licet ad opinionem iudicis referatur, quid dicatur probabile, ut per hoc possit et debeat appellationi deferri, supra, de appell., cum speciali; et supra, de sent. excom., sacro, ad fi.  Secus est in manifesto.  Illud enim proprie dicitur manifestum quod non eget probatione, 11. q. 3, eorum.  Sed hic sumitur manifestum pro notorio, prout in fine dicitur, et 2. q. 1, de manifesta.

 Intelligere
Ergo nos quoque sic intelligere oportet, supra, de verb. sign., venerabili.  Sic supra, de haeret., cum Christus, quia interpretatio principis ius facit, supra, de sent. excom., inter alia; C. de legi. et const., inter aequitatem; et C. de legi. et const., si imperialis.  Ber.

 Confessionem
Et per sententiam.  Sic supra, de cohab. cler. et mul., quaesitum.

X 5.40.25 Abbate

 Consuetudinem
Ex hoc videtur quod sit bene recipiendus talis libellus, peto ius eligendi ratione consuetudinis, etiam si causa alia sive titulus non allegetur.  Sic supra, de caus. poss. et propr., cum ecclesia; et supra, de elect., Cumana; ff. comm. praed., venditor § si constet; et supra, de consuet., cum dilectus, quae similis est huic 18. q. 2, servitium; ff. de aqua pluv. arc., si cui § ulti.; et 9. q. 3, conquestus; 63. dist., quia.  Sed contra quia ex solo cursu temporis non tollitur obligatio, ergo non inducitur, ff. de act. et oblig., obligationum § placet; et supra, de praescrip., si diligenti.  Solutio: circa ius eligendi sufficit probare consuetudinem praescriptam.  De hoc dictum est supra, de caus. poss. et propr., cum ecclesia.  Dic ut ibi.  Io.

 De monasterio
Sed cum servitutem sibi debere dicat, quomodo petit ut aliquid sibi fiat, cum servitus potius sit ne aliquid fiat quam ut aliquid fiat, ff. de servit., quotiens 1 § 1.  Solutio: iure communi necesse habet eligere, sed iure servitutis debitae petit ne aliunde eligat quam de suo etiam monasterio, ut in fi. patet.  Et ita ne aliquid fiat, petitur, vel verius dicas quod bene petitur iure servitutis ut aliquid fiat, ff. si serv. vend., et si forte § 2.

 Alciatensem monachum
Hoc modo bene probatur servitutis possessio, scilicet quia prohibitio facta est ne ille esset abbas, et admissa fuit quia per hoc quod prohibebant, credebant uti iure suo quod exigitur in servitutibus.  Licet enim utaris, nisi credas te iure tuo uti, ut paratus sis prohibere impedientem, non acquires servitutem tempore, ff. de itin. act. priv., si per fundum.  Quid enim si vicinus tuus propter paupertatem vel forte quia non curavit per centum annos habuit aedificium suum depressum non extollens illud, numquid propterea debet tibi servitutem altius non tollendi?  Certe non, nisi crederes te ius habere quod praesumitur si aliquando prohibuisti interrumpere praescriptionem.  Interpellare enim deberes servitutem, si usucapere vis, ff. quemad. serv. amit., si quis alia § si cum ius haberes.  Vincen.

 Porro
Hic incipiunt verba privilegii Calixti Papae usque ibi: ad hoc.

 Iuxta Paschalis
Hic allegatur privilegium, et praeterea praescriptio, ut supra patet.  Sed praescriptio et privilegium contraria sunt, quia qui allegat privilegium iuri praescriptionis renunciare videtur, supra, de praescrip., veniens.  Quia quod meum est ex alia causa meum fieri non potest, supra, de fide instrum., inter dilectos.  Dic ut dixi supra, de praescrip., auditis, in glossa quae incipit: sic ergo abbas etc., ibi similiter allegabatur praescriptio et privilegium.  Vel melius hic allegabatur consuetudo non praescriptio.  Et consuetudo debet esse praescripta, supra, de consuet., cum dilectus.  Et ita consuetudo probat usum privilegiorum.

 Spatium
Scilicet quadraginta annorum.

 Contradicto iudicio
Ad hoc enim ut consuetudo valeat, oportet ut sit obtenta contradicto iudicio, id est, si ex adverso negetur consuetudo, ff. de legib., cum de consuetudine.  Et alia de quibus habetur supra, de consuet., cum tanto.  Contradictum iudicium dicitur, puta cum ego dicerem hanc esse consuetudinem, adversarius dicebat non esse consuetudinem, et iudicatum fuit quod erat consuetudo.  Sicut enim in servitute vel libertate praescribenda requiritur protestatio, ff. quemad. serv. amit. si quis alia § 2.  Sic videtur quod requiratur in consuetudine praescribenda.  Io.

 Fiat fides
Ex hoc videtur quod si privilegio aliquo fiat mentio consuetudinis vel privilegii, quod necesse sit illud privilegium exhiberi, 100. dist., contra morem; 76. dist., ieiunium; 9. dist., ut veterum; 12. q. 2, sancimus; in Auth. ut spons. larg. § et hoc insuper, coll. 9.  Arg. contra quia non videtur quod hoc requiratur in publico instrumento, 19. dist., si Romanorum; et in Auth. ut frat. fil. succed. § 1, coll. 9; et C. de donation., si ea quae; ff. de donation., ex hac scriptura; ff. de admin. tut., chirographis.  Ad hoc distinguunt quidam inter publica instrumenta et privata, ut in publico instrumento non sit necesse probare vel exhibere illud de quo fit mentio, licet in privato sic.  Sed alii dicunt quod si in privilegio inseritur totus tenor alterius, non est necesse illud exhibere.  Sed certe illud non sufficit, quia adhuc posset esse falsitas in bulla et in aliis, supra, de privileg., cum olim propter, in fi.  Alii probabilius dicunt quod si auctoritate iudicis privilegium vel aliquod rescriptum est renovatum vel in alio privilegio insertum, non est necesse illud exhibere.  Secus si per tabellionem tantum, quia publicatio facta coram iudice fidem facit, licet postea perdantur instrumenta, ut C. de testament., publicati.  Item quia iudex diligentius singula facit quam tabellio, quia non est credendum quod iudex sine causae cognitione aliquid faciat, sicut versimile non est quod auferat alicuius legitimas exceptiones, supra, de offi. deleg., ex parte N.  Sed praedictis omnibus obviat supra, de re iudic., cum inter vos, in fi.; et supra, de fide instrum., inter dilectos.  Sed dicas quod si constat quod instrumentum publicum sit, coram iudice non est necesse illud exhibere nisi adversarius velit docere de falsitate illius, quia tunc debet exhiberi, licet primo imposita sit eis fides nisi iuraverit se illud perdidisse, C. de fid. instrum., cum quidam.  Io.

 Causalis et conditionalis
Ut haec dictio, secundum, accipiatur pro quia vel pro si.  Ber.

 Ad personale
Scilicet hoc verbum, concedimus.

 Impersonale
Scilicet hoc verbum, consistere.

 Sensus
Scilicet quod referatur ad personale verbum.

 Lex privata
dist. 3, privilegia.

 Captiosa
dist. 4, erit autem.  Unde statutum fuit ut per consequentiam litterarum scriberetur lex, C. de vet. iure enucl., Deo auctore, in fi.; ff. ad municip., municipem, in fi.  Ber.

 Valere possit potius
Simile ff. de usufruct. et habit., divus, in princ.; ff. de reb. dub., quotiens; ff. de servit., si cui; et ff. de servit., si iter; supra, de privileg., in his; 16. q. 4, possessiones; et 12. q. 2, si quos; et 12. q. 5, quia Ioannes; supra, de conver. coniug., quidam; arg. supra, de fide instrum., inter dilectos.  Arg. contra supra, de offi. deleg., cum super; et ff. de iure cod., saepissime; et ff. de hered. instit., quotiens.  Ber.

 E vicino
Id est, proximo.  Ber.

 Alciatenses monachi
Vide qualiter Papa pronunciat et secundum privilegium et secundum ius commune.  Secundum ius commune adiudicat electionem ipsi capitulo sancti Silvani Alciatensis.  Secundum privilegium, ut eligant de monasterio sancti Bertini.  Et sic habent electionem, sed non liberam quia non eligunt undecumque volunt, sed reducitur privilegium ad ius commune, supra, de consuet., cum dilectus.  Io.

 Personam idoneam
Et hoc non esset dictum, tamen subintelligabatur, supra, de elect., causam quae; ff. de servit., si cui.  Et pater concedens uxori ut filiam communem cuicumque voluerit copulet, non tamen intelligit ut eam copulet tutori, ff. de ritu nupt., quamquam.  Ber.

 Donec ibidem
Arg. quod si privilegium detur alicui monasterio, destructo monasterio destruetur et privilegium, arg. 16. q. 7, et haec scripsimus; 25. q. 2 § ulti., in fi.  Item arg. quod cessante causa cessat privilegium, supra, de decim., suggestum; et 16. q. 1, generaliter; C. de testam. milit., licet; et Inst. de auct. tut. § ulti.; et Inst. de pupil. sub. § qua ratione; 63. dist., quia sancta § verum; et 61. dist., statuimus § his omnibus; supra, de vit. et honest. cler., ex litteris; et supra, de nov. oper. nunc., cum ex iniuncto.  Sed pone quod nullus reperiatur idoneus in monasterio sancti Bertini dum vacat monasterium Alciatensis, vel quod ibi non observetur observantia regularis.  Si eligant de alio monasterio, numquid fit eis praeiudicium quo minus teneantur eligere in alia electione de monasterio sancti Bertini si persona est idonea, vel observantia est reformata?  Quod praeiudicetur eis est arg. supra, de consti., cum accessissent; et supra, de rescript., constitutus, quia unico actu perditur privilegium, ut ibi dicitur.  Et haec littera etiam multum facere videtur ad hoc.  Sed non credo quod fiat propter hoc praeiudicium, cum postea aliquis erit idoneus, arg. supra, de elect., quia diligentia; et ff. de servitu. rust. praed., et Attilicinus.  Et haec littera non contradicit, quia non privantur nisi cum persona non inveniretur idonea, vel ordo regularis non viget, sed cessante causa illa, privilegium locum habet, arg. C. de curat. fur., si furioso; et supra, de sent. excom., duobus, secundum unum intellectum, et melius supra, de offi. deleg., prudentiam § 6.  Sed pone quod ille electus vixit quadraginta annis, numquid praescriptum est contra privilegium?  Videtur quod sic, supra, de privileg., accedentibus; supra, de caus. poss. et propr., cum ecclesia, a contrario.  Nec adhuc credo quod perdant privilegium, quia non potest uti illo tempore privilegio.  Unde non obest legi praedictae ff. de servitu. rust. praed., et Attilicinus.  Quia privilegium non perditur nisi per abusum.  Vel si vis dicere quod currit praescriptio, restituuntur ex clausula generali, ff. ex quib. cau. maio., huius edicti, quod innuitur in lege ff. de servitu. rust. praed., et Attilicinus.  Secus videtur si ibi non viguit observantia regularis, quia culpa illorum contigit et culpa imputetur.  Contra videtur quod delictum ipsorum non debet tollere privilegium monasterii, 10. q. 1, episcopum.  Ber.

X 5.40.26 Super quibusdam

 Publice praedicant
Et isti evidentia rei notorii haeretici sunt, cum eorum factum non possit aliqua tergiversatione celari.  Istis enim modis qui hic enumerantur, manifestum quod probari debet, redditur notorium, supra, de verb. sign., cum olim; et supra, de cohab. cler. et mul., quaesitum.

 Defendunt
Et isti defensores haereticorum sunt excommunicati, supra, de haeret., excommunicamus itaque § credentes.  Et tales damnabiliores sunt quam ipsi haeretici, 24. q. 3, qui aliorum.  Et est ad hoc arg. C. de his qui latron. occult., eos; et C. de his qui latron. occult., si qui.

 Condemnati
Supra, de haeret., ad abolendam.

 Confiscantur
Supra, de haeret., excommunicamus itaque, 1. resp.

 Puniuntur
Per iudices saeculares etiam si clerici fuerint, prius a suis ordinibus degradati praesente iudice saeculari, qui ipsos recipit in suum forum, supra, de haeret., ad abolendam § 1; et supra, de haeret., excommunicamus itaque § 1. resp., de quorum notatur poena supra, de haeret., excommunicamus et anathematizamus.

 Pedagia
Pedagia dicuntur quae dantur a transeuntibus in locis constitutis a principe, ut hic sequitur.  Guidagia dicuntur quae dantur pro ducatu per terram alicuius ut securus vadat.  Salinaria dicuntur quae dantur pro sale.  Omnia ista dicuntur portitoria, C. de vect. et com., omnibus.  Nec danda sunt illa nisi cum negotiationis causa aliquid portatur, secus si ad propriam utilitatem vel ad utilitatem fisci aliquid feratur, C. de vect. et com., universi.  Io.

 Imperatorum
Solus igitur princeps hoc potest constituere, sed non civitas, C. vect. nov. inst., vectigalia; et C. vect. nov. inst., non solent.

 Lateranensis concilii
Supra, de censib., innovamus, quae est Lateranensis concilii.

 Non extat memoria
Nota diligenter quod illa consuetudo cuius non extat memoria, ius sive privilegium inducit, ff. de aqua quot. et aest., hoc iure § ductus; ff. de aqua pluv. arc., si cui § ulti.; 3. q. 6, hoc quippe; 9. q. 3, conquestus; et 65. dist., mos antiquus; et C. de testament., testamenta.  Et per hoc videtur quod cum talis consuetudo ius inducat, non sit necesse titulum allegare, licet hoc requiratur quandoque in consuetudine triginta annorum.  De hac materia dictum est supra, de consuet., cum tanto.  Item arg. quod per mandatum generale non prohibentur nisi illicita, 33. q. 2, quod Deus; 11. q. 3, quod praedecessor; ff. de iure pat., adigere, in fi.  Io.

 Delegati arbitrium
Propter hoc verbum facit ad titulum quod hic declaratur.

 Intelligendum
Vide qualiter interpretatur generale mandatum restringendo illud.  Sic supra, de iureiur., ad nostram 3.

 Personarum vel rerum
Quia comes convenitur hic, licet habeat superiorem in temporalibus, scilicet regem Franciae, tenetur respondere in iudicio ecclesiastico ex mandato legati in omni causa quae pertinet ad forum ecclesiae, sive ratione personarum quae sunt de iurisdictione ecclesiae sive ratione rerum, scilicet spiritualium ecclesiasticarum et etiam civilium quae sunt in iurisdictione iudicis ecclesiastici.  Item viduis et pupillis et orphanis et miserabilibus personis et pro pace servanda.

 Personarum
De iurisdictione ecclesiae, quia actor forum rei sequitur, supra, de for. compet., cum sit; et 11. q. 1, experientiae; et 11. q. 1, si quisquam.  Et comes est hic reus, et subest in hoc ecclesiae.

 Rerum
Cum res de qua quaeritur est in sua, id est, in ecclesiae iurisdictione, quia ratione rei sortitur quis forum, supra, de for. compet., sane; et supra, de for. compet., licet ratione.

 Pro pace
Quia hoc pertinet ad ecclesiam, supra, de iudic., novit.

 Viduis
Ex hoc videtur quod causa viduarum ad ecclesiam spectet.  Arg. contra supra, de don. int. vir. et uxor., nuper; et supra, de for. compet., ex tenore, et hic.  Dic ut ibi.

X 5.40.27 Novimus

 Antiquis canonibus
11. q. 1, si quis sacerdotum; et 3. q. 4, clericus.

 Decreto
Supra, de crim. falsi, ad falsariorum.  Ber.

 Tradatur
Hoc intellige de illo qui penitus est incorrigibilis, nec obstat supra, de iudic., at si clerici, in fi.  Et de illis qui deprehenduntur in maiori crimine, puta haeresi et crimine falsi, supra, de haeret., excommunicamus itaque, 1. resp.; et supra, de haeret., excommunicamus et anathematizamus; et supra, de crim. falsi, ad falsariorum; et in casu 11. q. 1, si quis sacerdotum.  Quidam tamen casum istum ultimum intelligunt si fuerit incorrigibilis, et benignus est talis intellectus, ut supra, de iudic., cum non ab homine.  Alias non debet quis statim post depositionem tradi curiae saeculari puniendus.

 A pluribus
Licet sit a pluribus approbata, tamen stabimus ei quod Papa hic dicit, ut expresse tradatur et non per consequentiam.

 Hoc
Scilicet vitium falsitatis.  Ber.

 Aliud flagitium
Puta haeresim.

 Intercedere
17. q. 4, rerum; C. de his qui ad eccl. confug., praesenti.  Arg. intercedere dico precibus, non per excommunicationem.  Ber.

 Includas
Magis rigide cum eo agitur, supra, de crim. falsi, ad falsariorum.  Sed hic sic Papae placuit.

 Doloris
23. q. 4, Guilisarius.

 Non committat
Haec est vera poenitentia, de poen. dist. 3, in princ.  Et expone non committat, id est, propositum et voluntatem habeat similia de caetero non committere.  Quilibet enim qui accipit poenitentiam, illius propositi et voluntatis esse debet; alias non esset poenitentia.

X 5.40.28 Dilecto filio Iacobo

 Necessaria
Puta, causa reipublicae, forte in servitio Romanae ecclesiae, supra, de dilat., exposuit.  Unde sibi imputari non potuit nec debuit.  Idem etiam contingit si quis est absens ex causa probabili, quia non sit restitutio spoliato, supra, de offi. deleg., consultationibus.  Si vero fuisset absens contumaciter vel ex voluntaria causa, tunc facta dunciatione ad ecclesiam suam mitteretur iste procurator Venetorum in possessionem causa rei servandae, sicut archiepiscopus primo fuit missus propter contumaciam procuratoris quousque veniat archiepiscopus, et uterque iurabit de suis expensis, et fiet hinc inde compensatio expensarum, et satisfactio ei qui plus expendit.  Quando quis restituatur ex causa probabili et necessaria vel probabili tantum vel necessaria tantum, notatur 2. q. 6, biduum § si adversus absentem.  Sed hic non habet locum, quia non agitur de restitutione tali.

 Indulsimus
Sed nonne de iure communi poterat ipse procurator interrumpere annalem praescriptionem offerendo cautionem in praesentia Papae, licet archiepiscopus esset absens?  Certe sic, supra, de offi. ord., pastoralis; supra, de eo qui mitt. in poss. caus., cum sicut; et 16. q. 3, placuit ut § potest, vers. is cuius, quid ergo indulsit sibi Papa?  Parum vel nihil, nisi quia solet plus timeri etc., 23. dist., quamquam; et supra, de haeret., si adversus.  Quandoque enim ius commune conceditur, supra, de iureiur., et si Christus, in fi.  Sed archiepiscopus timebat, ne absorberet ius ipsius ut quandoque vellet, recuperare posset possessionem.

 Concilii generalis
Supra, de dolo et contu., contingit.

 Declaramus
Talis declaratio ius facit, C. de legi. et const., si imperialis.

 Intentionis
Nota quod recurrendum est ad intentionem concedentis privilegium sive beneficium, supra, de praeben., cum olim; et supra, de praeben., cum causam.  Item habes hic quod Papa non intendit iuri alterius per suam indulgentiam derogare, supra, de auctor. et usu pal., ex tuarum; et supra, de offi. ord., licet; 9. q. 3, conquestus; et 11. q. 1, pervenit; 85. dist., archidiaconum Florentinum; et supra, de consuet., cum olim.  Et hoc ideo quia nemini consulendum est cum alterius iniuria, 22. q. 2, primum; ff. de condi. indeb., nam hoc natura; et 14. q. 5, denique; et C. de emancip. lib., nec avus.  Et rescriptum quod in totum absorbet ius alterius non tenet, C. de precib. imper. offer., quotiens.  Unde ista indulgentia intelligenda est ne alterum laedat, et reducitur ad ius commune, arg. supra, de verb. sign., abbate; et supra, de consuet., cum dilectus.

 Ex futura
Et ita tempus absentiae ex necessaria causa subducitur de medio, et continuatur tempus praesentiae ante absentiam, et post reversionem continuatur tempus praesentiae sive etiam sit primum, medium ultimumve, C. de rest. milit., quod tempore militiae; ff. ex quib. cau. maio., necnon § si quis saepius; et ff. ex quib. cau. maio., sed et si per praetorem § si feriae; et ff. ex quib. cau. maio., sed et si per praetorem § quotiens.  Verbi gratia, archiepiscopus fuit praesens post missionem in possessionem per sex menses in quibus procurator Venetorum adhuc poterit recuperare possessionem, et tempus illud medium subducitur de anno.  Et si postea per illos sex menses negligens fuerit Venetorum procurator sibi imputabit, quia ulterius non audietur super possessione, si medio tempore non poterat.  Sic tempus vacantis ecclesiae subducitur de praescriptione, et continuantur tempora extrema et tempus schismatis, supra, de praescrip., de quarta; et supra, de praescrip., auditis; et supra, de praescrip., cum vobis.

 Negligens
Sic ergo negligentia procuratoris nocet domino.  Quando imputetur factum procuratoris et quando non, dicitur supra, ut lite non cont., ad hoc.  Sibi ergo imputet quia non egit cum tempus habuit.  Simile C. de probation., ex persona; C. de divid. tutel., licet adversus; ff. quae in fraud. cred., cum pupillus; et C. de his qui a non dom. man., si non a dominis, in fi.; et supra, ut lite non cont., quoniam, 1. resp.; et supra, de rescript., si autem; et supra, de rescript., plerumque.  Et cum potuit, noluit, supra, de offi. deleg., cum super.  Ber.

 Impedimento cessante
Cessante causa cessat effectus.  De hoc plene dicitur supra, de renunciat., post translationem; supra, de iureiur., et si Christus, ad fi.

X 5.40.29 Cum inter vos

 Per quadraginta annos
Unde legitime praescripserunt illam tertiam oblationem, quia quadragenalis praescriptio omnem tollit actionem, 16. q. 3, placuit ut § quas actiones, sub illo § potest; et supra, de praescrip., de quarta; et supra, de praescrip., ad aures.

 Amplius
Haec adiectio ad modicam quantitatem refertur, ff. de ver. sig., haec adiectio.  Et licet ad modicam referatur, tamen si ponatur in libello debet exprimi illud: amplius, supra, de dilat., litterae.

 Necessarias
Sed nonne iuste movebatur iste sacerdos, si volebat retinere expensas necessarias pro fabrica capellae, quia quarta decimarum ad ecclesiae fabricam deputatur, ut 10. q. 3, unio.  Et nullus casus intervenire potest qui hoc genus expensarum impediat, ff. fam. ercis., fundus qui dotis; ff. de pet. hered., si a domino vel a patre § ulti.  Quare ergo contrarium iudicavit Papa?  Dicunt quidam quod illa fuit ratio, quia in decimis non deducuntur expensae, supra, de decim., cum homines; et supra, de decim., tua 2; et supra, de decim., pastoralis.  Illa est ratio potior, quia tertia ista integraliter praescripta est, unde integraliter debet solvi et onus fabricae incumbit capellano de aliis partibus.  Simile supra, de praescrip., de quarta.  Ber.

 Oblationum nomine
Ob hoc ponitur in titulo quod verbum recipit interpretationem, ut infra sequitur.

 Institutum
Pro recipiendis omnibus supradictis.

 Titulo
Id est, quocumque modo offeratur ecclesiae a fidelibus de propriis et licitis rebus, supra, de verb. sign., causa.

 Sine diminutione
Quia cum hoc sit ecclesiasticum beneficium sine diminutione conferri debet, supra, ut eccl. ben., ut nostrum; et 1. q. 3, si quis praebendas.  Et quia sententiatum fuit de tertia, nulla facta deductione, unde integraliter debet solvi.

X 5.40.30 Ex parte vestra

 Recidivae quaestionis
Quod fieri non debet, quia semel in abolitione remissa punitio reiterari non debet, 33. q. 4, si illic; et de poen. dist. 4, divina.

 Lapillus
Duobus modis fit denunciatio operis, uno modo solo verbo, cum dico: denuncio tibi novum opus.  Per talem denunciationem aedificans fit possessor, ff. de novi operis nunc., hoc edicto § in operis.  Vel per iactum lapilli, ut hic, et in hic casu denunicans possessor constituitur et retinet possessionem, ff. de novi operis nunc., de pupillo § meminisse.  De hac materia dicitur supra, de nov. oper. nunc., intelleximus; et supra, de nov. oper. nunc., cum ex iniuncto.  Et intellige quod denunciatio novi operis fuit remissa vel etiam tempus infra quod canonici debebant agere lapsum fuit, et sic monachi aedificaverunt.  Tandem canonici coeperunt agere contra monasterium.  Lite contestata inter partes destructum fuit forte a canonicis latenter quicquid aedificatum fuerat post iactum lapilli.  Vel alio modo monachi reaedificare volebant, canonici dicebant quod non debebant.  Et ideo dicit Papa in sententia quod monachi reaedificent in eum statum etc.  Alias non haberent locum sequentia, quia totum debet demoliri quicquid factum est post iactum lapilli, supra, de nov. oper. nunc., intelleximus; et supra, de nov. oper. nunc., cum ex iniuncto.  Ber.

 Litis contestatio
Arg. quod tunc demum coeptum dicitur iudicium, cum lis est contestata, supra, de offi. deleg., relatum; et in Auth. de litigios. § omnem, vers. si vero apud iudicem, coll. 8.  Nec ante litis contestationem iudicis officium imploratur, supra, de appell., significante.  Et etiam contestatio ipsa dicitur litis exordium, supra, de offi. deleg., super quaestionum § 1.  Et post litis contestationem iudex recusari non potest, supra, de re iudic., inter monasterium; et 3. q. 3, induciae § offeratur.  Sed quo ad perpetuandam iurisdictionem sufficit sola citatio, supra, de offi. deleg., gratum; et supra, de offi. deleg., licet; et supra, de offi. legat., nemini.  Et sic posset intelligi ff. de iuris., et quia.  Sed legistae intelligunt illud verbum generale per litem contestatam.  Arg. contra supra, de restit. spol., Pisanis.  Sed aliud est dicere tempore motae discordiae, ut ibi, et aliud tempore motae litis, ut hic dicitur.	

X 5.40.31 Ex parte vestra

 Legatus
Ex hoc patet quod legatus potest facere constitutionem in sua provincia.  Sic supra, de loc. et cond., ex rescripto; et supra, de cons. et affin., quod dilectio; et supra, de offi. legat., nemini.  Et etiam durat eo recedente, ut ibi dicitur.  Generalem constitutionem facere non potest, quia non habet potestatem in homines non suae provinciae, ff. de off. procon., proconsul ubique; ff. de iuris., extra territorium; et supra, de offi. legat., novit.  Voluntariam tamen quandoque exercet in homines non suae provinciae, ff. de adopt., emancipari; ff. de off. procon., omnes proconsules.  Unde absolvit excommunicatos in quacumque provincia, supra, de offi. legat., quod translationem; et supra, de sent. excom., ad eminentiam; et supra, de sent. excom., ea noscitur; et supra, de sent. excom., quod de his; et supra, de sent. excom., quamvis.  Constitutio videtur talis fuisse quod his quae legantur ecclesiis in testamentis defunctorum, tertia pars cathedrali ecclesiae solveretur.  Sed hoc erat iure communi statutum, ut tertia vel quarta detur secundum diversas consuetudines locorum, supra, de testamen., requisisti; et supra, de sepult., certificari.

 Interpretatione
Sic ergo legatus interpretatur suam constitutionem.  Ille enim potest interpretari qui ius constituit, C. de legi. et const., si imperialis; et supra, de sent. excom., inter alia.  Immo et legatus interpretatur rescriptum Papae, supra, de postuland., clerici.  Sic et in praetoriis stipulationibus, si sermo ambiguus est praetoris interpretatio et mens requirenda est, ff. de praet. stipul., in praetoriis.  Sic etiam et testis potest declarare sive corrigere dictum suum, cum dubitatur de dicto eius, supra, de testibus cog., praeterea.  Et arg. ff. quemad. test. ap., sed et si quis, in fi.  Semper recurrendum est ad intentionem constituentis, ut hic patet.  Sic supra, de verb. sign., dilecto; et supra, de praeben., cum olim, cum suis concordantiis; et supra, de restit. spol., audita; et supra, de arbitr., exposita; et 35. q. 3, quod scripsi.

 In ornamentis
Hoc idem quod hic dicitur habes supra, de testib., non debet, ubi de hoc.

 Personis
Hoc intellige secundum distinctionem quam fecit decretalis supra, de testamen., requisisti.

 Fraudulenter
Quia tunc fraus non noceret ecclesiae cathedrali.  Simile supra, de testamen., officii; et supra, de testamen., requisisti § si vero illud, in fi.  Ber.

X 5.40.32 Tua nobis

 Sinistra interpretatione
Tales enim infamia notantur, C. de legi. et const., quae ex relationibus.  Nam ius civile calumniari non oportet, ff. ad exhib., ad exhibendum.  Ber.

 Restringere
Immo potius beneficium principis latissime interpretandum est, supra, de verb. sign., cum olim; et supra, de dona., cum dilecti, in fi.; ff. de constit. princ., beneficium; et supra, de privileg., in his.

 Beneficiorum
Sic nomine clericorum omnes clerici maiores et minores intelliguntur, supra, de verb. sign., cum tibi.  Et ita verbum indefinite positum generaliter accipiendum est.  Simile supra, de privileg., quia circa; 19. dist., si Romanorum; ff. de servitu. urb. praed., si servitus; et ff. de tutel., qui habet, in fi.; et supra, de offi. deleg., super quaestionum § si vero duo.  Arg. contra 1. q. 1, sunt nonnulli.  Unde ibi dicitur, beatus qui excutit manus ab omni munere.  Non dixit: a munere etc.  Si enim tantum de minoribus beneficiis intellexisset, de illis expresse dixisset, supra, de decim., ad audientiam; et supra, de translat., inter corporalia; et C. de caduc. toll., et nomen § sin vero nemo.

X 5.40.33 Transmissae

 Iuxta facultates
Hoc enim generale est et ordinarium, ut secundum facultates ecclesiarum in eis clerici instituantur et non plures, ut supra, de instit., non amplius; et supra, de instit., auctoritate; et supra, de vit. et honest. cler., quoniam, ubi de hoc; et supra, de concess. praeben., ex parte, in fi.  Et alimenta secundum facultates danda sunt, ff. de transaction., cum hi § in persona; et procuratio, supra, de censib., sopitae; et supra, de censib., cum canonicis.

 Moderantes
Hoc verbum induxit dubitationem quaestionis.  Ex hoc patet quod ultra facultates institui non debent.  Immo si instituti sunt, reducendus est numerus ad debitum modum, in Auth. ut determ. sit num. cleric. § sancimus, coll. 1.

 Excrevisse
Hoc etiam movit quaestionem, quia ubi excreverint facultates numerus augeri debet.  Unde in quolibet privilegio ponitur haec clausula vel subintelligitur, nisi in tantum excreverint ecclesiae facultates, quod possint pluribus sufficere competenter, supra, de consti., cum M.  Et ubi messis multa est et operarii pauci, alii mittendi sunt, 31. dist., in novo.  Unde dubitabant isti moderatores, utrum sicut poterant diminuere numerum canonicorum, si facultates ecclesiae fuissent diminutae, ita possent augere numerum cum facultates invenissent augmentatas a tempore numeri statuti.  Ex hac decretali colligitur quod episcopus cum capitulo statutum numerum canonicorum et praebendarum et dignitatum non possunt diminuere sine auctoritate Papae, etiam ex iusta causa quam isti allegabant, licet esset falsa, prout postea est compertum.  Ad hoc facit, supra, de consti., ex parte; et supra, de consti., cum accessissent, ubi de hoc notatur.  Dic ut ibi.

 Moderationis verbum
Ex hoc facit ad titulum.  Moderari enim est diminuere id quod inducit gravamen, et reducere ad aequitatem.  Sic iudex ex causa etiam moderari potest tempus appellationis, id est, abbreviare, supra, de appell., cum sit Romana; et supra, de appell., oblatae.  Sic et iniquum mandatum moderandum est, supra, de iureiur., Quintavallis.  Sic in societate, ff. pro soc., si societatem; ff. de oper. lib., si libertus.  Item patet hic quod forma mandati diligenter est servanda, supra, de rescript., cum dilecta, cum suis concordantiis.  Item est argumentum quod non est recendendum a significatione vocabuli, nisi constet scribentem aliud sensisse, ff. de leg. 3, non aliter; et supra, de decim., ad audientiam; et supra, de translat., inter corporalia; arg. supra, de spons., ex litteris 1.  Arg. contra supra, de verb. sign., intelligentia; et supra, de verb. sign., propterea, ubi de hoc.

 In utilitatem
Nota argumentum convertendum in utilitatem ecclesiae.  Hoc posset intelligi quando praeter diligentiam canonicorum hoc contingit.  Secus videretur si diligentia ipsorum hoc sit procuratorum, alias diligentia ipsorum esset ipsis damnosa, quod esse non debet, arg. C. de alluv., ea quae.  Sic enim subtraherentur a procuranda ecclesiae utilitate.  De hoc nota supra, de consti., cum M.  Et ad hoc quod dicit, donec aliter etc., videtur quod non distinguatur undecumque augmentum contingat.  Ber.

