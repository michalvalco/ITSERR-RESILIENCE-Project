X 2.28 DE APPELLATIONIBUS, RECUSATIONIBUS ET RELATIONIBUS

X 2.28.01 Dilecti filii prior et clerici

 Gravem querimoniam
Propter quam deberet deponi archiepiscopus, qui non detulit appellationi, 2. q. 6, decreto.

 Post appellationem
Quae si legitima fuit, sententia suspensionis vel interdicti postea lata non tenuit, infra, de sent. excom., per tuas.

 Si eidem
Si canonici appellant ante conditionem extantem, suspensa erit excommunicatio, infra, de appell., praeterea requisiti.

 Per idoneas
Hoc solum sufficeret sine fama loci per duos vel per tres testes, supra, de testib., licet universis.

 Famam
Fama per se non sufficit, 4. q. 3, si testes § item saepe fit.  Sed cum aliis adminiculis, puta cum teste uno aut aliis legitimis, arg. supra, de probat., cum causam; et supra, de praesump., illud; et supra, de praesump., ex studiis; et supra, de testib., praeterea.

 Factas
Post appellationem praemissam a priore.

 Distulerint
Ultra sex menses, si eis elapsis concessiones factae fuissent, valerent, quia potestas ad archiepiscopum est translata, infra, de concess. praeben., nulla.  Et ita per negligentiam perdit quis ius suum.  Sic infra, de iure patron., quoniam; et infra, de iure patron., cum propter.  Et propter culpam, supra, de elect., cum in cunctis; et supra, de elect., cum Wintoniensis; et supra, de elect., quia propter.

X 2.28.02 Inter caeterea

 Appellationem
Generalis appellatio non valet, ut hic patet, nec etiam specialis, nisi causa probabilis sit exposita, qua non admissa tenet appellatio, infra, de appell., ut debitus.  Arg. contra infra, de appell., consuluit 2, ubi appellatio generalis valet.  Solve ut ibi.  Et est arg. quod non valet in genere, valet in specie, ff. de pacti., si unus § pacta; et ff. de pacti., si unus § illud.  Et est arg. quod non licet in genere, licet in specie, ff. comm. praed., in tradendis; ff. si quis caut., sed et si quis § quaesitum.  Arg. contra supra, de offi. ord., si sacerdos; et infra, de praeben., relatum.  Item a futuro gravamine non est appellandum, ut hic patet, nisi a gravamine comminato vel illato, infra, de appell., cum cessante.  Nisi apparuerint alia indicia, ut infra, de appell., consuluit 2.

X 2.28.03 Ad nostram

 In sua nequitia
Appellatio enim non est inventa ut sit iniquitatis vinculum, sed oppressorum levamen, infra, de appell., cum speciali § porro; et ff. de minor., praefecti.  Et sic iuramentum non est iniquitatis vinculum, supra, de iureiur., quanto; et 22. q. 4, inter caetera.  Item nota quod utendum est aliquo ad eum usum ad quem istud fuit institutum, 22. q. 2, is autem; et 45. dist., licet 2; et supra, de translat., inter corporalia; et infra, de appell., suggestum, in fi.

 Minus
A correctione enim non appellatur, infra, de appell., reprehensibilis; et infra, de appell., cum speciali, in fi.; et supra, de offi. ord., licet.  Nisi excedat modum in corrigendo, infra, de appell., de priore; et supra, de offi. deleg., super quaestionum § nos autem.  Sic appellatur ab executore cum modum excedit, supra, de re iudic., quod ad consultationem, in fi.  A quo alias appellari non potest, infra, de appell., novit; et 2. q. 6, ei qui § sunt quorum, vers. ab executore.  Et ideo non admittitur appellatio a correctione, quia fit ad poenitentiam et extra formam iudicii, arg. 27. q. 1, si homo; 45. dist., cum beatus.  Nec admittitur recusatio, infra, de appell., cum speciali, in fi.  Et haec locum habent in omnibus regularibus, ut in constitutione infra, de appell., cum speciali, in fi.

X 2.28.04 Personas ecclesiarum

 Praefixerit
Et sic appellans potest sibi statuere terminum ad appellationem prosequendam, iudex eodem modo, infra, de appell., oblatae; et infra, de appell., cum sit Romana; et infra, de appell., ad haec cum; et infra, de appell., pervenit 1.

 Tu ei diem
Hic statuitur dies ad praesentandum se iudici, infra, de appell., cum sit Romana.  Quandoque statuitur ad iter arripiendum, infra, de appell., pervenit 2; et supra, de re iudic., cum causa.  Quandoque statuitur terminus a lege annus, vel ex iusta causa biennium, infra, de appell., cum sit Romana.  Terminum vero statutum a parte vel a iudice neutra pars potest pervenire, dum tamen appellatus dolose non praeveniat appellantem, ut infra, de appell., oblatae.  Et de termino dato a lege potest intelligi, infra, de appell., ex insinuatione, ut dixit Io.  Quod non est verum, ut ibi dicitur.

 Ex tunc
Post terminum elapsum.  Et procedere potest ac si peremptorie vocatus non venisset, infra, de appell., saepe; et infra, de appell., consuluit 1, in fi.  Ber.

X 2.28.05 Cum sit Romana

 Indulgetur
2. q. 6, ei qui; et C. de temp. appel., authen. ei qui appellat.  Et si iusta causa intervenerit, biennium indulgetur, ut ibi dicitur.  Alias non daretur, infra, de appell., constitutus.  Immo et triennium datur, infra, de appell., ex ratione.

 Distantia
Omnia ista sunt consideranda ad moderandum tempus, scilicet locorum distantia, 63. dist., cum longe; et 13. q. 2, ubicumque.  Et qualitas personarum et negotii, ff. de damn. infect., qui bona § ulti.; et ff. de damn. infect., in causae; et ff. de damn. infect., si finita § 3; et ff. de iud., nonnumquam; et ff. de re iud., qui pro tribunali.

 Recisius tempus
Arg. quod iudex potest abbreviare inducias datas a lege.  Sic ff. de re iud., qui pro tribunali; et infra, de appell., oblatae; et supra, de re iudic., quod ad consultationem.  Arg. contra quod non possit, 28. dist., de his; et ff. de re iud., si se non § si quis condemnatus; et 3. q. 3, de induciis.  Immo arbitrio iudicis ista videntur committi, arg. 5. q. 3, si aegrotans; 3. q. 2, si episcopus; ff. de iud., nonnumquam.  Solutio: induciae quae dantur a lege vel canone servandae sunt, nisi iusta causa intervenerit quare sint abbreviandae.  Et tunc committitur arbitrio iudicis, ut hic, et ff. de ver. oblig., continuus § 2.  Et magis hoc potest officio iudicis discerni quam aliqua locutione exprimi, ff. de solut., ratum; et ff. rem rat. hab., quo enim § Iulianus; et infra, de dona., Apostolicae.  Et ita ex causa hoc faciendum est, supra, de re iudic., quod ad consultationem; et ff. de re iud., qui pro tribunali; et supra, de dilat., dilecti.  Quaedam tamen induciae sunt statutae in iure, quae diminui sive mutari non possunt nec augeri, ut est tempus decem dierum datum ad appellandum.  Item etiam tempus infra quod peti debet in integrum restitutio et etiam terminari, scilicet quatuor annorum, ut 2. q. 6, anteriorum; et C. de temp. in int. rest., supervacuam.  De hac materia dictum est supra, de dilat., praeterea.  Sed numquid est illud ita intelligendum simpliciter, ut iudex possit diminuere de anno appellationis, ut appellans teneatur causam appellationis finire infra minus tempus anno vel biennio?  Quidam dicunt quod bene potest iudex imponere hanc necessitatem appellanti, ut ipse debeat finire causam appellationis quantum est in se.  Sed si remaneret per iudicem vel per aliam iustam causam, non est ei imputandum, infra, de appell., ex insinuatione; et 2. q. 6, anteriorum § ad hoc.  Et sic intelligunt quod dicit, nisi iudex forte recisius tempus fuerit moderatus infra quod finiat causam suam.  Verius dicas quod iudex non potest istud tempus abbreviare quantum ad hoc, ut appellans teneatur causam finire infra tempus statutum a iudice, immo annum integrum habebit, vel biennium ex iusta causa ad finiendum causam, quo elapso rata manebit sententia, ut hic dicit, et C. de temp. appel., cum anterioribus.  Sed pro tanto dicitur iudex posse recisius tempus moderari, quia iudex posset compellere appellantem sive terminum statuere illi, ut se repraesentet in termino illo coram superiore ad quem appellavit, vel iter arripiat ad prosequendam appellationem coram illo ad quem appellavit.  Quod si non fecerit, si lata est sententia, potest illam mandare executioni, quia statim tenet ac si appellatum non fuisset.  Sed si appellaverit ante sententiam, postea tunc procedat in causa, quia terminus talis tunc obtinet vicem peremptorii, infra, de appell., saepe; et supra, de re iudic., cum causa; et supra, de appell., personas.  Et quantum ad hoc solum potest iudex recisius tempus moderari.  Si vero nullum terminum statuit appellanti, tunc habet annum a lege, et iudex tunc per totum annum non potest procedere ad exequendam sententiam.  Vel super principali anno elapso potest, secundum quod potest cum terminus statuitur.  Et hoc satis colligitur infra, de appell., reprehensibilis § 1; et infra, de appell., consuluit 1, in fi.  Et hoc statuitur propter malitiam appellantium, qui malitiose appellant causa impediendi executionem vel processum iudicis, et per hoc ei consulitur contra quem appellatur.

 Si vero a gravamine
Si ante litem contestatam a gravamine quis appellat, tunc si statuto termino non prosequatur appellationem, iterum potest appellare.  Et sic intellige illam decretalem infra, de appell., sua nobis; et infra, de appell., directae.  Si vero post litem contestatam appellet, et infra terminum non est prosecutus, non auditur appellans, quia iam fuit contumax, 2. q. 6, ei qui § sunt quorum.

 A gravamine
Causa gravaminis probabilis allegata, quae si probata esset, reputaretur legitima, alias non auditur, infra, de appell., ut debitus.

 Ante litis
Hoc potest intelligi cum appellatur super aliqua exceptione dilatoria coram iudice, infra, de appell., ex parte 1.  Et etiam post, infra, de appell., super eo 2; et 2. q. 6, non ita.  Secus secundum leges, ut ibi.

 Passim
Id est, quandocumque etiam gravamine non expresso.  Et sunt illi canones, 2. q. 6, ad Romanam ecclesiam omnes; et capitulis sequentibus 2. q. 6, si quis putaverit 1; 2. q. 6, ad Romanam ecclesiam ab omnibus; 2. q. 6, placuit ut a quibuscumque; et supra, ut lite non cont., accedens 1.  Hodie necesse est allegare causam probabilem, quae si esset etc., quaecumque sit causa, infra, de appell., ut debitus; et infra, de appell., cum speciali § porro.

 Nec solent
Proprie sumpto vocabulo, quia appellatio non fit nisi a iudice, supra, de offi. deleg., super quaestionum § nos autem.  Vel prout dicitur appellatio continet querelam iniquae sententiae, ff. de minor., praefecti.  Loquitur ergo de appellationibus quas aliqui quandoque faciunt cum dicunt: ego appello te ad curiam, vel venias ad iudicem ut faciat mihi iustitiam.  Sed ille non tenetur ire, sicut denunciatio facta ipsi domino in foro non tenet, sed in re ipsa debet fieri, ff. de novi operis nunc., de pupillo § si quis forte.  Vel dicas quod loquitur de appellationibus quae fiunt extra iudicium ab adversario, ne faciat aliquid in praeiudicium appellantis, super eo pro quo appellat.  Et tales appellationes quasi provocationes sunt ad causam, et talibus appellationibus est deferendum, infra, de appell., bonae.  Et tales appellationes faciunt clerici frequenter inter se, et in electionibus et pro aliis negotiis ecclesiae, supra, de elect., consideravimus; et supra, de elect., bonae 1; et supra, de elect., auditis; infra, de his quae fi. a maior. par. cap., cum in cunctis.

 Ante sententiam
Post litis ingressum, ut differat a praecedenti vers.

 Cogitur
Sed non videtur quod sit compellendus, C. de appellat., eos, in fi., ubi dicitur quod nemo compellitur prosequi appellationem, immo potest poenitere, 2. q. 6, ei qui § si quis libellos.  Sed debet compelli alternative, infra, de appell., consuluit 1; et infra, de appell., saepe.

 Audiri
Infra, de appell., pervenit 1.

 Manifestus
Id est, notorius, infra, de appell., pervenit 1.  In notoriis enim non admittitur appellatio, ut ibi.

 Irrequisitum
Arg. quod in notoriis non est aliquis vocandus in ius, arg. 2. q. 1, de manifesta; 11. q. 1, statuimus.  Arg. contra 12. q. 2, indigne.  Et nemo est excommunicandus, nisi legitima admonitione praemissa, infra, de sent. excom., sacro.  Dic quod non fuit requisitus per edictum peremptorium ad iudicium.  Admonit tamen eum ad poenitentiam.  Et quia crimen notorium erat, non vocavit eum, quia nec expediat ex quo nolebat se corrigere, vel irrequisitum illa vice, vel requisivit eum per Apollinem discipulum suum.

X 2.28.06 Ad haec si

 Tamquam suspectum
Infra, de appell., pervenit 1.  Sed videtur quod non possit eum vitare tamquam suspectum, quia non potest hoc praetendere quasi habeat eum offensum, ff. ap. eum a quo app., si quis.  Secundum leges non recusantur iudices ita indistincte.  Tamen si aliquod crimen enorme interim et manifeste committat, non poterit ipsum vitare, infra, de appell., proposuit; et infra, de appell., praeterea de his, cum sit eius ordinarius.  Sed quid fiet tunc de causis illis super quibus convenitur pendente appellatione?  Episcopus tunc delegabit causam aliis, sicut fit cum alias tamquam suspectus recusatur, 11. q. 1, pervenit; et infra, de appell., cum speciali; et supra, de for. compet., si quis contra.  Ber.

X 2.28.07 Si duobus

 Ad nostram
Quod fieri potest omisso quolibet medio, 2. q. 7, metropolitanum.  Arg. secus secundum leges, ff. de appellat., imperatores.

 Ad sui iudicis
Hoc potest intelligi dupliciter, ut litigarent coram archidiacono, et alter ad suum iudicem, scilicet episcopum appellavit, alter ad Papam.  Vel coram episcopo, et alter appellavit ad archiepiscopum, qui ipsius iudex est per appellationem.  Et alter ad Papam, qui omnium est iudex ordinarius, infra, de sent. excom., per tuas; et supra, de offi. legat., cum non ignoretis.

 Tenebit
Sed videtur quod non teneat, quia lata est post appellationem, unde non tenet, infra, de sent. excom., per tuas.  Et iam non erat suus iudex.  Unde non potest illum excommunicare, 9. q. 2, nullus alterius.  Item quia vocabatur ad maius tribunal, ff. de re iud., contra pupillum § 1.  Solutio: hic tenet sententia propter contumaciam, ut hic dicit, quia debuit ire et allegare privilegium suum, infra, de appell., cum parati; et ff. de re iud., si quis ex aliena.  Ex quacumque enim causa quis vocetur, ire debet ad praetorem, ff. si quis in ius voc. non ierit, ex quacumque.

 Nisi cognoverit
Ergo si notum illi erat, quod non esset de sua iurisdictione, non tenet sententia.  Et ille non tenebatur venire ex quo sciebat iudicem hoc scire, arg. ff. si quis in ius voc. non ierit, ex quacumque.  Quia qui scit, certiorari non debuit, ff. de act. emp. et vend., si res vendita; et supra, de elect., cum inter universas.

 Nostra temporali
Ut supra, de iureiur., venientes; et supra, de fide instrum., cum Ioannes.

 Credimus
Et ita patet quod iurisdictio temporalis non pertinet ad ecclesiam, nec de ea debet se intromittere in praeiudicium iudicis saecularis, supra, de iudic., novit, in princ.; et infra, qui fil. sint legit., lator; et infra, de privileg., sicut.  Nisi cum vacat imperium, supra, de for. compet., licet ex suscepto.  Tunc enim propter defectum iudicis saecularis bene appellabitur ad Papam, arg. 32. q. 5, administratores; et supra, de for. compet., ex tenore.  Ber.

X 2.28.08 Ex rationes

 Impotentiam
Haec impotentia pluribus modis potest intelligi, ut per propriam impotentiam, quia fuerunt impediti iusta de causa, vel per iudicem stetit.  Unde non imputatur eis, 2. q. 6, anteriorum § ad hoc; 2. q. 6, anteriorum § biduum; et 2. q. 6, anteriorum § si forte; et infra, de appell., ex insinuatione.  Idem esset etiam si in medio tempore arbitros elegerunt partes, C. de temp. appel., authen. si tamen.  Et in his casibus servatur appellans illaesus ipso iure, nec currit tempus nec indiget restitutione.  Si vero dolo alicuius privati circumventus appellat, et appellationem non fuit prosecutus, tunc currunt tempora appellationis, sed habet recursum contra dolosum ad interesse, ff. de dolo mal., arbitrio § dolo cuius .  Quod si solvendo non fuit, restituitur appellans ad prosecutionem suae appellationis, ff. de eo per quem fac. erit, ex hoc edicto; ff. de dolo mal., et eleganter § si dolo.  Dicunt tamen quidam quod isti auditi fuerunt beneficio restitutionis, quia illud biennium cuilibet currit etiam impedito agere, si non poterit habere copiam iudicis, vel quia noluit procedere, vel quia non potuit facere quod compelleretur iudex, C. de temp. appel., cum anterioribus § ulti.  Sed hoc ex littera non colligitur, ut hic.  Et hoc non stetit per negligentiam iudicis, sed ex propria impotentia.  Unde non habet hoc locum lex illa, C. de temp. appel., cum anterioribus.  Et ita nota hic illud generale, quod si per me non stat, mihi non imputatur.  Et ipso iure isti servantur illaesi.

X 2.28.09 Meminimus

 Post citationem
Vel etiam post sententiam ante citationem, infra, de appell., suggestum.  Ber.

 Ante citationem
Vel ante scientiam litterarum impetratarum contra eum, infra, de appell., suggestum; et infra, de appell., ad haec sicut.  Sed hodie ista non habent locum, quia non prodest allegare, quia praemiserit nuncium ante, etiam si dixerit se super hoc litteras habere, quae non sint iudici praesentatae, infra, de appell., ut debitus; et 2. q. 6, non solent § eius qui.  Sed quid si non misit nuncium, sed in propria persona ivit, numquid procederetur contra eum si conveniatur coram ordinario vel delegato super eo pro quo ivit?  Credo quod si non sit qui defendat eum, cum debuerit dimisisse procuratorem, procedetur contra eum non obstante quod iverit propter hoc, quia etsi iam cum litteris reversus esset, non prodesset tamquam ab adversario iam praeventus, infra, de appell., ut debitus; et supra, de for. compet., proposuisti.  Arg. contra infra, de appell., dilecti filii 2; et infra, de appell., ut nostrum.  Quia plus est facto appellare quam verbo, ut ibi.  Sed ibi ante iter arreptum litigabant, unde iter ibi habetur quasi pro appellatione.  Sed hic ivit ad curiam nulla causa mota vel comminata pro litteris impetrandis.  Unde si adversarius eum praevenerit, sibi imputet qui debuit esse diligens et ipsum praevenisse.  Tanc. dixit quod non debet procedi contra ipsum, nisi iverit fraude vel dolo.  Tunc enim propter dolum suum non expectabitur.

X 2.28.10 Super eo

 Appellationem fieri
Hoc potest habere locum tam ante litem contestatam quam postea, ut si ante litem contestatam obiiciatur aliqua exceptio rationabilis, quae si esset probata deberet legitima reputari etc., et iudex eam admittere nolit, si propter hoc appelletur, iudex vel non debet procedere vel removere gravamen, infra, de appell., ut debitus; et infra, de appell., cum cessante.  Alias revocabitur totum quod fecerit.  De hoc habes multa exempla infra, de appell., ex parte 2; et infra, de appell., significavit; et infra, de appell., significantibus, ubi infinita exempla invenies super hoc post litem contestatam.  Et eodem modo pone exemplum supra, de ord. cognit., intelleximus.

 Et si principalis causa
Et ita non proceditur super principali, et in praeiudicialibus exceptionibus hoc habet locum.  Plura exempla ponuntur 3. q. 11, non est § aliquando.

 Sine illa
Puta pactum de non petendo, praescriptio et consimiles.

 Terminari
Ergo videtur quod si principalis causa possit expediri sine illa, quod non obstante illa appellatione procedere possit in principali.  Et ita videtur quod teneor litigare sub illo, qui etiam me gravavit a quo appellavi iusta de causa contra illud infra, de appell., ad haec quoniam; et infra, de appell., proposuit.  Satis crederem quod vacat hic argumentum a contrario sensu, quia cum iam certa ratione me gravavit, quomodo poterit procedere postea me invito?  Non videtur, 3. q. 5, quod suspecti.

 De falsi suggestione
Hoc intelligunt quidam cum probare nolebat, sed allegabat tantum, et ideo non valet appellatio.  Vel dicas quod haec exceptio de falsi etiam suggestione non est admittenda post litem contestatam, cum sit dilatoria et sic erat lis contestata, quia sola sententia erat ferenda.  Unde non debet differri sententia propter talem appellationem interpositam occasione exceptionis, quae ab initio fuerat proponenda, supra, de re iudic., inter monasterium.  Simile C. ad leg. Corn. de fals., satis aperte; et C. de legat., si in fraudem, ubi non differtur executio propter suggestionem falsi.  Ber.

X 2.28.11 De appellationibus

 Minimis
Minima causa potest dici duorum aureorum, quia pro ea non datur actio de dolo, ut de dolo mal., si oleum; et ff. de dolo mal., id est.  Vel etiam decem aureorum, ff. si cui pl. qu. per le. Fal., nisi § quamvis.  Vel quinquaginta solidorum, et C. de defensor. civit., si quis.  Vel illa dicitur minima quae ad sumptus iudiciales non sufficit, 2. q. 6, anteriorum § illud etiam.  Et ita pro qualibet causa appellatur, quia ita potest quis gravari in parvo sicut in magno.  Quantitas causae non facit, quare introducta sit appellatio, sed iniquum gravamen, supra, de appell., ad nostram; et infra, de appell., cum speciali § porro.  Sic etiam in minima re furtum committitur, 14. q. 6, fur.  Quia non furtum sed furantis affectus consideratur, ut ibi dicitur.

X 2.28.12 Super eo

 Litis contestationem
De appellatione quae fit ante sententiam, intellige secundum illam decretalem infra, de appell., ut debitus.  Post sententiam vero indifferenter appellatur nulla causa expressa, sed sufficit dicere ab iniqua sententia appello, 2. q. 6, post appellationem § forma 2.

 In casibus
Ut 2. q. 6 § ante sententiam.

 Sicut appellationi
Sicut appellatio causa probabili non expressa non admittitur, infra, de appell., ut debitus.  Sic nec recusatio admittitur causa recusationis probabili non expressa, infra, de appell., cum speciali; et melius infra, de appell., novit.

 Recepisse
Die receptionis non numerata, ff. si quis caut., vicena; ff. de requir., annus; et 4. q. 5, quisquis.  Sic dies in quo excommunicationis exceptio proponitur, quae infra octo dies probari debet, non computatur in illis octo diebus, supra, de except., extravag. pia, quae est Inno. iiii; et supra, de restit. spol., extravag. frequens.  Arg. contra ff. de ver. oblig., continuus § qui praesens.

X 2.28.13 Pervenit

 Notorius
Quia si esset notorius, iudex debet procedere contra ipsum, supra, de iureiur., ad nostram 3.  Et nullam appellationem admittat, supra, de appell., cum sit Romana § ulti.

 Compellas
Alternative scilicet, ut vel prosequantur appellationem in termino constituto a iudice, vel eo elapso coram eo respondeant.  Sic infra, de appell., consuluit 1; et infra, de appell., ad haec cum.  Et sic intellige supra, de appell., cum sit Romana, vers. si vero ante.  Alias nemo potest compelli prosequi appellationem, ut C. de appellat., eos, in fi.

 Notorius
Supra, de appell., cum sit Romana; et infra, de appell., consuluit 1.  Et habes ex hac decretali arg. quod excommunicatus appellare potest, 3. q. 9, re vera; et supra, de except., cum inter.

 Praetermittas
Supra, de testibus cog., pervenit 2, ubi videtur quod iudex potest compellere testes super hoc.  Solve et dic quod non videtur prodesse talis iurisdictio, nisi haberet correctionem, supra, de offi. deleg., ex litteris.  Unde dic quod bene potest hic compellere testes.  Nomine enim rerum ecclesiasticarum intelliguntur clerici.  Nam ut hic videtur quod possit ex hoc sententiare, ergo idem cognoscere, quia qui potest de causa cognoscere., potest inde sententiare et econverso, supra, de offi. deleg., quia quaesitum; et supra, de offi. deleg., praeterea.

 Donec passis
In hoc casu cum iniuria est manifesta, primo debet satisfacere quam absolvatur, infra, de verb. sign., ex parte in Christo; et infra, de verb. sign., cum olim.  Simile infra, de sent. excom., parochianos.

X 2.28.14 Consuluit

 Aliquatenus
Sic supra, de appell., pervenit 1; supra, de appell., cum sit Romana, in fi.

 Notoria
Notorium dicitur tribus modis, infra, de cohab. cler. et mul., quaesitum, ubi de hoc.

 Cogere
Sub alternatione, ut vel prosequantur appellationem in termino statuto, vel eo elapso respondeant coram eo, ut supra, pervenit 1; et supra, de appell., cum sit Romana; et infra, de appell., saepe; et infra, de appell., ad haec cum.

X 2.28.15 Suggestum

 In vocem appellationis
Arg. hic quod aliquis possit appellare in absentia iudicis, arg. supra, de alienat. mut. iud., ex quorundam.  Quia ex quo quis scit, appellandum est, 2. q. 6, biduum; et C. quom. et quan. iud. sent. prof., ab eo; et ff. quan. appel. sit, si quidem § si adversus.  Unde videtur quod si episcopus meus vellet me excommunicare et absens appellem, si ferat sententiam, non tenet.  Tamen in hoc casu tenet, quia ignorat me appellasse, et ideo non punitur per 2. q. 6, decreto; et 34. q. 3, de illicita.  Laur.  Et est hic arg. quod talis appellatio valet, dummodo non fiat malitiose, sed hodie non valet appellatio talis, infra, de appell., ut debitus; et infra, de appell., cum speciali.

 Deprehensus
Sed quis probabit istum malitiose appellasse?  Adversarius qui hoc obiicit, ff. de probation., ab ea; et ff. de probation., in exceptionibus.  Quia qui fraudem allegat, eam probet, ff. de probation., quotiens operae § qui dolo.  Ipso facto videtur quod sit probata malitia.

 Epistolam
Supra, de appell., meminimus; et infra, de appell., ad haec sicut.

 Removendum
Supra, de appell., ad nostram; et infra, de appell., cum speciali § porro.  Quod enim provisum est ad concordiam, non debet vergere ad noxam, 45. dist., licet 2.  Et iuris occasio ad iniquum dispendium trahi non debet, C. de usuca. pro empt., eum qui; et infra, de privileg., quod nonnullis, in fi.; supra, de rescript., nonnulli.

X 2.28.16 Ad praesentiam

 Absolvi
Ad cautelam.  Sic supra, de testib., veniens 2, in fi.  Et istud saepe fit, licet excommunicatio de iure non teneat, infra, de sent. excom., per tuas; et infra, de sent. excom., venerabili; et infra, de sent. excom., extravag. solet; et supra, de offi. deleg., cum contingat; 24. q. 1, audivimus.  Simile ff. de remission., ait praetor; C. de ing. manum., ingenuam; et in quadam decretali Inno. iiii infra, de sent. excom., extravag. solet.

 Statum
Sic infra, de appell., bonae; et supra, de offi. deleg., super quaestionum, in fi.; et 2. q. 6, appellatione interposita; et ff. nihil inn. appel., appellatione; et supra, de iureiur., venientes; et supra, de elect., cum inter canonicos.

X 2.28.17 Cum teneamur

 Reformare
Per servum etiam turbata possessio potest recuperari absente domino, C. si per vi. vel al. mod., iudices.

 Praetermisso
Et sic videtur quod in eo tantum articulo super quo appellatur, exemptus est a iurisdictione iudicis sui ordinarii, infra, de appell., proposuit; et supra, de appell., ad haec si in.  Et contrarium ex illis decretalibus colligitur.  Et ad hoc est arg. ff. ap. eum a quo app., si quis.  Unde potest possessionem illam reformare, nec per hoc intelligitur renunciare appellationi, ut hic patet.  In delegato secus, quia ex quo appellatur ab ipso ex legitima causa, nulla remanet ei iurisdictio, infra, de appell., ut debitus.  Unde si rediret ad legatum, renunciare intelligitur appellationi, supra, de offi. deleg., gratum; supra, de testib., cum venisset.

X 2.28.18 Consuluit

 Generalis
Hic admittitur generalis appellatio contra supra, de appell., inter caetera, ubi non admittitur.  Secundum quod dicit hic in una causa solvit.  Contra ibi loquitur de generali appellatione, quae fit in qualibet causa.  Sed nec istud tenet, quia causa probabilis semper est exponenda, aliter non admittitur appellatio, sive generalis sit sive specialis, infra, de appell., ut debitus; et infra, de appell., cum specialis § porro.

X 2.28.19 Cum parati

 Promulgavit
Propter contumaciam, ut 11. q. 3, certum; et supra, de appell., si duobus.

 In legatione regis
Arg. quod excusaret eum auctoritas regis, si in legatione regis inventus fuisset, arg. 18. dist., si episcopus; 63. dist., Salonitanae; et in Auth. quom. oport. episc. § illud, coll. 1; 23. q. 8, si vobis.  Arg. contra quod non excusat, 23. q. 8, quo ausu; et 23. q. 8, reprehensibile; 25. q. 1, omne; et 12. q. 2, quicumque militum.  Solutio: si mandatum regis praeveniat mandatum cuiuslibet praelati post dominum Papam, tunc regi obtemperandum est, si ab ipso teneat regalia, 23. q. 8, si in morte § ecce.  Quod si Papa vocat eum postea, exemplo Petri relictis omnibus etiam regalibus sequatur Papam.  Unde iste etiam si ibi fuisset, debuit venire ad cardinalem exemplo Petri, qui vicem Papae gerebat, 93. dist., praecipimus; et 94. dist., valde.

 Suus nuncius
Arg. quod simplici nuncio credendum est etiam in alterius praeiudicium, ff. de reb. eorum qui sub tut., magis § illud.  Arg. contra supra, de offi. deleg., prudentiam.  Quia dicitur ibi per certum nuncium litteratorie destinatum, et uni testi in alterius praeiudicium credi non debet, supra, de testib., veniens 1; et supra, de testib., licet universis.  Nuncio tamen publico iurato fideliter exequenti officium suum bene creditur circa citationes, aliter non crederetur, arg. supra, de praesump., illud; supra, de praescrip., ad audientiam; et arg. praedictae legis ff. de reb. eorum qui sub tut., magis § illud.

 Obtentu appellationis
Et sic duplici defensione defendebatur iste auctoritate regis et per appellationem, quia nemo prohibetur pluribus defensionibus uti, ff. de exception., nemo; et supra, de praescrip., auditis.  Praeterea si appellatio tenuit et cardinalis scivit illum appellasse, sententia cardinalis non tenuit, supra, de appell., si duobus.  Quare ergo Papa non admittit talem appellationem?  Quia non constabat quod appellasset, vel quia iusta fuisset appellatio licet allegaret.  Et potius debuit credi cardinali et nuncio quam illi qui hoc tantum allegabat, et praeterea debuit ire et allegare privilegium suum, ff. de re iud., si quis ex aliena; et supra, de appell., si duobus.  Maxime si in una legatione inveniebatur, ff. de iuris., extra territorium.

 Ostensurus
Sed quare Papa mandat quod veniat ad curiam, cum cardinalis excipiat contra eum, ut videtur per id quod dicit in principio quod paratus erat petitiones illius admittere, sed per exceptionem repelli tamen debuit, non puniri, supra, de ord. cognit., cum dilectus.  Cardinalis non excipiebat etiam simpliciter, immo denunciabat domino Papae contumaciam suam et excommunicationem suam, ut inde puniretur et repelleretur a petitionibus suis tamquam excommunicatus, quare Papa ipsum non audivit propter excommunicationem, et propter contumaciam et contemptum sedis Apostolicae vocat ipsum ad sedem Apostolicam, infra, de accusat., veniens, in fi.

X 2.28.20 Ad haec

 Appellant
Sed quare non compelluntur praecise etiam stare iudicio ecclesiae, secundum quod iuraverunt?  Ideo non compelluntur, quia gravabantur.  Aliter non admittitur hodie appellatio, infra, de appell., ut debitus.  Et ideo non videtur deserere iuramentum, cum ex iusta causa dimittat illud, ff. qui satisda. cog., qui iurato.

 Infra quadraginta dies
Non arctatur ad hoc nisi secundum quod visum fuerit iudici, ut supra, de appell., cum sit Romana.

 Iter arripere
Hic praefigitur terminus ad iter arripiendum.  Sic supra, de appell., personas, ubi de hoc.

 Prosequendam
Contra infra, de appell., quaestioni.  Sed solvitur ibi.

X 2.28.21 Quaestioni

 Deferendum
Supra, de appell., ad haec praeterea.  Contra ibi iusta de causa appellavit, hic causa subterfugii, ut littera dicit.  Et littera solvit contrarium.  Vel sic intellige diversitatem istarum decretalium.  Ibi iuravit stare iudicio ecclesiae, quia propter contumaciam fuerit excommunicatus, et licet appellet ex causa probabili, iudicio stare intelligitur, quia facit quod ius sibi permittit, infra, de appell., ut debitus; arg. ff. iudi. solv., cum apud; et ff. rem rat. hab., cum minor § falsus.  Hic erat excommunicatus pro aliquo delicto in quo iacebat, quia forte idem retinebat uxorem alterius, et super hoc iuravit stare mandatis ecclesiae, sed statim ante mandatum vel mandato facto quod illam ulterius dimitteret, incontinenti appellavit.  Tali appellationi non est aliquatenus deferendum, quia praeiudicat iuramento suo.  Et hoc satis potest colligi ex ipsa littera, ubi dicit: appellationi quae iuramento eius debeat derogare.  Quia sine iuramento tali appellationi non est deferendum, per quam in sua iniquitate remaneat, infra, de appell., praeterea de his; et supra, de appell., consuluit 1; et supra, de appell., cum sit Romana, in fi.

 Reducendus
Sic infra, de sent. excom., sacro, vers. fi.; supra, de offi. ord., ad reprimendam, in fi.  Sed numquid iterum recipietur iuramentum ab eo standi mandato ecclesiae, cum iam semel deieravit?  Laur. dixit quod sic, et est arg. optimum supra, de maior. et obed., cum in ecclesiis.  Arg. contra 22. q. 5, parvuli; et 6. q. 1, quicumque; et supra, de praesump., litteras.  Sed ibi non admittitur ad iuramentum ut possit testificari pro aliquo, in opprobrium ipsorum qui periuri sunt.  Sic supra, de testib., testimonium.  Item arg. contra 2. q. 7, non potest.  Sed illud intelligitur antequam poeniteat.  Tanc. dicebat quod aliam cautionem debeat ab isto recipere praeter iuramentum, scilicet fideiussoriam cautionem vel pignoratitiam, ff. mand. vel cont., si mandato § ulti.; et ff. de fideicommi. liber., ergo § adiici; arg. illius decretalis supra, de praesump., litteras.  Sed illud loquitur cum suspectus est de haeresi.  Unde ecclesia recipit fideiussoriam cautionem ad damnum illius.  Et Ala. hoc idem sentiebat, arg. supra, de procurat., alia; et supra, de praesump., scribam.  Dico cum Laur. quod iterum isti iurabunt in confusionem ipsorum, et quia forma est talis, quod cum iuramento absolvatur, infra, de sent. excom., ex tenore; et infra, de sent. excom., cum desideres, in fi.; et infra, de sent. excom., super eo quod.

 Pro posse
Alias non compellitur, 14. q. 6, si res; et 24. q. 8, pessimam; infra, de usur., cum tu.  Quia impossibile praeceptum non obligat, ff. quae sent. sine appel., Paulus.  Sic supra, de pact., pactiones.  Ber.

X 2.28.22 Praeterea de his

 Gravia
Maxime quoniam si super articulo aliquo appellatio factum est, ad ea quae postea emergunt, non extenditur, quia in aliis remanet iurisdictione iudicis sui, infra, de appell., proposuit; et supra, de appell., cum teneamur.  Ergo multo fortius appellatio illos non defendit in enormibus, ut infra, de appell., proposuit.

 Iniquitate
Sic supra, de appell., ad nostram; et supra, de appell., cum sit Romana, in fi.; et supra, de appell., pervenit 1; et supra, de appell., consuluit 1.

X 2.28.23 Constitutis

 Excommunicationis
Idem esset si suspensus esset.  Nam suspensi et excommunicati nec eligere nec eligi possunt, supra, de consuet., cum dilectus; et supra, de elect., cum inter R; et 9. q. 1, nos in hominem.  Arg. contra infra, de cleri. excom., si celebrat.  Sed ibi solvitur.

 Nominationem
Si fuit simplex nominatio, nullum ius fuit acquisitum nominato, supra, de elect., quod sicut; et 2. q. 6, ei qui § nominationes.  Unde nullum potuit impedimentum praestare sequenti electioni.

 Maioris
Supra, de elect., quia propter; et supra, de elect., ecclesia vestra 2, ubi de hoc.

 Non obstante appellatione
Quia frustra implorat legis auxilium qui committit in legem, infra, de appell., an sit; infra, de usur., quia frustra; ff. de minor., auxilium, in fi.; supra, de elect., bonae 1; infra, de immun. eccl., immunitatem; et C. de reb. credit., generaliter § 1.  Arg. contra supra, de elect., consideravimus; et supra, de elect., auditis.  Dicas quod hic prior nominatio sive fuerit electio sive nominatio, nulla fuit tribus de causis.  Quia post appellationem interpositam et post denunciationem excommunicationis, cum excommunicati electio ipso iure nulla sit, et a longe minori parte.  Alia vero quasi a tota ecclesia, unde merito praevaluit.  Et appellationem obiicere ille non poterat, cum ipse appellationi non detulerit, ut supra, de elect., bonae 1; et infra, de appell., an sit.

X 2.28.24 Proposuit

 In aliis
Et ita patet quod appellatio non eximit appellantem a iurisdictione iudicis, nisi in eo tantum super quo appellatur, supra, de appell., cum teneamur; et supra, de appell., ad haec si in; et infra, de appell., pastoralis; et infra, de appell., extravag. Romana § cum vero.

 Non debet
Hoc verbum debet necessitatem importat.  Simile 11. q. 4, debent.  Unde si appellans vult eum recusare, potest, quia suspectus est, ut hic dicit, et supra, de appell., ad haec si in.  Alioquin si nollet eum recusare, tenetur coram illo respondere, quia suus iudex est.  Sed quid si appellavi a delegato et pendente appellatione iterum datur iudex contra me in alia causa.  Numquid potero ipsum recusare propter ipsam appellationem?  Dicas quod sic, arg. istius capituli.  Dicas quod haec recusatio pendente priori appellatione est in pendenti.  Nam si pronuncietur appellationem tenuisse, apparet quod eum gravavit.  Et sic admittitur recusatio in secunda causa, arg. infra, de appell., postremo.  Si autem pronunciatur male appellatum, apparet quod illum non gravavit.  Unde remittitur ad primum iudicem, infra, de appell., cum in ecclesia; et infra, de appell., ut debitus.  Et sic non poterit eum recusare in alia causa.

 Manifesto
Habes hic quod in notoriis non est locus recusationi sicut nec appellationi, supra, de appell., cum sit Romana; et supra, de appell., consuluit 1.  Arg. contra 2. q. 5, quia suspecti.  Sed illud de manifestis non notoriis.  Hic vero de manifesto, quod est notorium.

X 2.28.25 Qua fronte

 Pervertere
Nam iure posset ei dici: peccasti, quiesce, arg. 3. q. 7, infamis § tria; et 3. q. 7 § sunt autem, vers. idem testatur.

 Canonicum
Quia huiusmodi spiritualia in ecclesia sive capitulis ad hoc deputatis fieri debent, 23. dist., in nomine Domini; et 2. q. 2, praeceptum; et 23. q. 8, convenior; et supra, de elect., cum terra; et supra, de elect., quod sicut; et infra, de immun. eccl., ut in domibus; et infra, de immun. eccl., cum ecclesia, arg. contra.

 Contra debitum iuris
Confirmatio enim causae cognitionem desiderat, ut 23. dist., illud; 47. dist., de Petro.  Et ideo de plano expediri non potest, 3. q. 3, induciae § spatium; et 3. q. 3, induciae § a iudice; et 2. q. 3, si quem § notandum, vers. item pro tribunali.  Et non de plano, et ff. de off. procon., nec quicquam; C. de sent. et interloc. om. iud., cum sententiam; ff. de regul. iur., omnia quaecumque.  Et talia fieri non debent nisi praemissa diligenti examinatione tam personae quam de modo electionis, supra, de elect., nihil est.  Et fieri non debent sine consilio capituli sui vel maioris partis, infra, de his quae fi. a prael., novit; et supra, de his quae fi. a prael., quanto.

 Contumacia vel alia
Id est, de verb. sign., ex parte in Christo.

 Decedat
Quia propter peccatum homo citius etiam mori praesumitur, 11. q. 3, episcopi si sacerdotali, in fi.; et arg. 12. q. 1, dilectissimis.  Tollit Deus malos de medio, ne peccatum eorum augeatur, 23. q. 4, ea vindicta, vers. magni sancti viri.  Sicut tollit bonos ne malitia mutet intellectum eorum, de poen. dist. 4, si ex bono.  Et ideo propter periculum mortis non admittitur haec appellatio, nec in his quae dilationem non capiunt, ut ff. de appellation. recip., si res; et 2. q. 6, ei qui § diffinitiva; et 2. q. 6, ei qui § sunt quorum, vers. si quis ausus; C. de sepulch. viol., cum sit; et ff. de feri., ne quis messium § 2; et ff. de feri., solet.  Praeterea nihil deperiit adversario si absolvatur et ei prodest, quo casu non est eius malitiae indulgendum, ff. de rei vend., in fundo; et ff. de aqua pluv. arc., in summa § item variis.  Sic propter periculum mortis citius absolvitur, infra, de sent. excom., sacro; et infra, de sent. excom., nuper.

 Cautione
Ergo non iuratoria, quia nomine cautionis simplex promissio intelligitur, C. de ver. sig., sancimus.  Immo iuratoria cautio praestatur in absolutione, cum illa sit forma ecclesiae generaliter statuta, infra, de sent. excom., ex tenore; et infra, de sent. excom., cum desideres; et infra, de sent. excom., super eo quod.  Immo in casu isto cum excommunicatur quis quia non paret iuri, non debet absolvi, nisi praestita cautione sufficienti quod iuri parebit.  Sicut cum restituitur possessio, supra, de sequestra., ad hoc, in fi.  Sed in aliis excommunicationibus sufficit iuratoria.  Alias videtur fieri iniuria adversario.

 Conqueruntur
Coram superiore excommunicatoris, qui per simplicem querelam de excommunicatione cognoscere potest, supra, de offi. ord., ad reprimendam; et infra, de sent. excom., sacro.

 Illud idem
Quod absolvatur scilicet non obstante appellatione illius, qui ipsum excommunicavit.  Arg. contra infra, de appell., sollicitudinem.  Solvitur ibi.

X 2.28.26 Reprehensibilis

 Canonica commonitione
Trina scilicet.  Illa enim dicitur canonica, 16. q. 7, omnes decimae; et 17. q. 4, de presbyterorum.  De canonica admonitione habes supra, de iudic., novit; et 2. q. 1, si peccaverit.  Et si quis ea omissa aliquem excommunicaverit, per unum mensem ingressum ecclesiae sibi noverit interdictum, infra, de sent. excom., sacro.  Et in odium praelatorum, qui excommunicabant non praemissa admonitione contra istud concilium emanavit illa constitutio infra, de sent. excom., sacro; et infra, de sent. excom., extravag. cum medicinalis, quae imponit ipso iure poenam illam praelatis.

 Proferant
Tenet tamen, licet contra hoc faciant, 11. q. 3, sententia pastoris.  Nisi in duobus casibus infra, de sent. excom., per tuas, ubi habes duos casus.  Tertium habes in capitulo infra, de sent. excom., extravag. statuimus.  Et quartum habes 24. q. 1, audivimus.  Et sic sunt quatuor casus in quibus non tenet sententia pastoris.

 Ipso suo genere
Id est ipso facto, supra, de appell., proposuit, in fi.; ut 17. q. 4, si quis suadente; 81. dist., si quis sacerdotum; et 81. dist., si quis ammodo; 1. q. 1, reperiuntur; et infra, de sent. excom., si concubinae; et infra, de sent. excom., nuper.  Tunc enim possunt puniri sine admonitione et sine poena illius constitutionis infra, de sent. excom., sacro.

 Nec subiecti
Quia subiecti constitutionem illam non servabant, immo indifferenter appellabant, non expectata aliqua admonitione et nulla causa praemissa.  Alia etiam constitutio edita est contra ipsos quae illis imponit silentium, infra, de appell., cum speciali.  Et sic patet quod subditi contra ecclesiasticam disciplinam non appellant, nisi gravarentur iniuste secundum tenorem illius constitutionis infra, de appell., cum speciali.

 Competens
Secundum tenorem illius decretalis supra, de appell., cum sit Romana.  Si exposuit causam probabilem suae appellationis ante sententiam, infra, de appell., ut debitus.  Post sententiam est necesse allegare aliquam causam.

 Tunc episcopus
Quia perinde est ac si non appellaverit, supra, de appell., cum sit Romana; et infra, de appell., saepe.

 Si quid proprium
Punitur appellans qui non prosequitur appellationem in expensis alteri parti, ex eo quod ipsum ad iudicium provocavit et non venit.  Et si prosecutus fuisset per procuratorem non ad tractandam litem sed ad impetrandas litteras, adversario legitime prosequente ad totam causam similiter condemnatur, quia non venit sufficienter instructus, infra, de appell., Nicolao.  Sed si non habeat proprium, alias punietur secundum arbitrium iudicis, 14. q. 6, si res; et supra, de dolo et contu., finem.  Simile ff. de iud., eum quem temere; supra, de rescript., caeterum; et supra, de rescript., quia nonnulli.

 Regularem
Simile supra, de appell., ad nostram, ubi de hoc.

X 2.28.27 Ad haec cum

 Compellere
Sub alternatione, ut dictum est supra, de appell., consuluit 1; et supra, de appell., pervenit 1.  Sic alternative compellitur quis ad continentiam, ut 27. q. 2, multorum.

 Suspectum
Et ita ordinarius potest recusari.  De hac suspicione tene quod dicitur infra, de appell., cum speciali; et supra, de for. compet., si quis contra.  Ber.

X 2.28.28 Pervenit

 Residentiam
Quam quilibet clericus de iure communi facere debet, 7. q. 1, si quis in clero; et 91. dist., Eleutherius; infra, de cleri. non residen., ex tuae; et infra, de cleri. non residen., quia nonnulli.  Nisi iusta causa excusentur, puta infirmitate, vel si abest de licentia praelati sui, infra, de cleri. non residen., relatum.

 Frustratoriae
Et ita admittitur haec frustratoria appellatio, quae hodie non recipitur, nisi causa probabilis exponatur in appellatione, infra, de appell., ut debitus; et infra, de appell., cum speciali; et infra, de appell., interposita.

 Arripiat
Terminus iste datur ad iter arripiendum non ad praesentandum se iudici.  De hoc dictum est supra, de appell., personas.  Ad hoc tamen praecise non potest compelli, C. de appellat., eos, in fi.  Sed sub alternatione, ut saepius dictum est.

 Assignes
Sed ex quo appellatio eius admittitur, quare dicit Papa quod beneficia illius alii interim assignentur, cum appellatione interposita quae recipitur, nihil innovari oportet, 2. q. 6, post appellationem § appellatione?  Hoc ideo fit, quia ecclesia interim non debet carere suffragio clerici, et ideo ne servitium ecclesiae propter appellationem illius diminuatur, subtrahitur illi beneficium, et assignatur alii qui interim officiet ecclesiam vice sua, quia frustratoria videbatur appellatio.  Ber.

 Prives
Ex hoc patet quod qui in ecclesia sua non vult facere residentiam, potest a praelato suo ea privari, nisi iusta causa fuerit impeditus, quare residere non posset, infra, de cleri. non residen., inter quatuor; et infra, de cleri. non residen., clericos.  De hac materia dictum est supra, ut lite non cont., quoniam.

X 2.28.29 Consuluit

 Pro huiusmodi appellationibus
Huiusmodi appellationibus non est deferendum contra canonicas sanctiones, 54. dist., mancipia.  De quo decreto fit hic mentio, et infra, de Iudae. et Sarrac., multorum; et infra, de Iudae. et Sarrac., Iudaei sive; et infra, de Iudae. et Sarrac., cum sit.  Et sic patet quod appellatio quae fit contra leges vel canones non est aliquatenus admittenda, infra, de cleri. non residen., relatum.  Ber.

X 2.28.30 Ad haec sicut

 Delegatio
Id est, cognitio delegationis factae.

 Ad sedem Apostolicam
Hodie non admittitur talis appellatio, quia si haberet litteras super eodem negotio, non prodesset si nondum essent iudici praesentatae, infra, de appell., ut debitus.  Similter habes supra, de appell., meminimus, ubi de hoc.

X 2.28.31 De priore

 Contempsit
Ex hoc patet quod si praelatus modum excedat in correctione, quod bene admittitur appellatio a tali correctione, supra, de offi. ord., licet.  Alias a correctione non appellatur, supra, de appell., ad nostram; et infra, de appell., reprehensibilis, ulti. resp.; et infra, de appell., cum speciali, in fi.

 De tanto excessu
Et sic patet quod qui non defert legitime appellationi, debet puniri, ut si clericus fuit, deponi debet, 2. q. 2, ut decreto.  Si laicus triginta pondo auri mulctetur, C. de appellat., quoniam iudices.

X 2.28.32 Quia nos

 Ut abbates
Supple statuimus.

 Infamia
De qua purgare se nequeunt, 2. q. 5, presbyter.  Simile infra, de simon., de hoc.

 Convicti
De plano etiam ordine iudiciario per omnia non servato, infra, de accusat., olim.  Quia regulares huiusmodi de facili possunt a suis administrationibus amoveri et ex levibus causis, infra, de accusat., qualiter et quando 2, in fi.; et infra, de simon., per tuas 1, in fi.

 In communi capitulo
Quod facere debent abbates et priores de triennio in triennium, infra, de statu monach., in singulis.  Et si sponte cedere noluerint, tunc praesidentes capitulo denuncient episcopo diocesano qui ipsum removeat, infra, de statu monach., in singulis; et infra, de statu monach., ea quae § 1.  Et in tali casu non habet locum haec appellatio contra huiusmodi correctionem, maxime cum publice sint infamati, ut per talem appellationem remaneat infamia.  Simile supra, de appell., consuluit 1.  Sic et a poena legis appellari non potest, ff. de ver. sig., si qua poena.

X 2.28.33 Ad aures

 Terminus
Hoc iam saepius dictum est supra, de appell., personas; et infra, de appell., cum sit Romana; et infra, de appell., saepe; et infra, de appell., oblatae.  Quia perinde est ac si non esset appellatum.

X 2.28.34 Ad audientiam

 Ecclesiae
Quae est propria Compostellanae ecclesiae.

 Ex simplicitate
Unde ei parcendum fuit, 86. dist., tanta; et ff. de iuris., si quis id § doli; et ff. si quis in ius voc. non ierit, ex quacumque § 1; C. de testament., et ab antiquis; et supra, de rescript., super litteris.

 Nostrae protectioni
Arg. contra infra, de privileg., ex parte tua 1, ubi non eximitur, licet aliquis habeat litteras protectionis domini Papae a iurisdictione sui iudicis.  Solutio: ibi loquitur de generali protectione, hic specialis protectio fuit, quae obtinuit vicem appellationi.  Et praeterea ibi constat illos subesse suis praelatis.  Hic sacerdos iste non erat de iurisdictione Zamorensis episcopi, immo dicebat se subesse ecclesiae sancti Iacobi Compostellanae.  Et erat in possessione libertatis, et allegabat super hoc privilegium Compostellanae ecclesiae, quare sententia Zamorensis non tenuit.  Unde sine causae cognitione ius sibi dicere non debuit in presbyterum illum, ipso enim facto appellavit, arg. infra, de appell., dilecti filii 3; et infra, de appell., ut nostrum.

 Cognitione
Delegata a Papa, quia ipse non posset cognoscere de hoc, an iusta causa fuisset huiusmodi protectio vel non, et an haberet iurisdictionem in ipsum, quia nemo ius sibi dicere potest, C. ne quis in sua caus. iud., generali.  Ber.

 Denuncies non tenere
Et sic nulla fuit sententia tamquam a non suo iudice lata pro huiusmodi protectione, ac si verbum appellationis expressisset.  Sic infra, de sent. excom., per tuas.

X 2.28.35 Accepta

 Ad eos
Ut 2. q. 6 § si vero is; et 2. q. 6, si quis episcopus accusatus; et C. de appellat., eos qui; et infra, de sent. excom., per tuas.

 Nisi partes
Id est, pars appellans, quia non obstante contradictione alterius partis potest appellans redire ad priorem iudicem, infra, de appell., interposita § 1.  Tamen condemnabitur appellans adversario in expensis alteri parti, si contradicente adversario revertitur ad eum iudicem, ut ibi dicitur.

X 2.28.36 Postremo

 Consanguineus
Sed usque ad quem gradum intelligimus istam consanguinitatem?  Videtur quod usque ad septimum, quia usque ad illum gradum succederet illi aliis deficientibus, 35. q. 5, ad sedem, in 1. colum.  Unde cum remaneat affectio, potest recusari usque ad illum gradum in quo posset ei succedere.  Arg. contra quia hodie consanguinitas ultra quartum gradum non extenditur, infra, de cons. et affin., non debet.  Arg. illius constitutionis infra, de cons. et affin., non debet, posset dici quod ultra quartum gradum non posset recusari ut suspectus.  Sed certe honestius reputo, quod in superioribus adhuc repellatur, quia semper affectio et dilectio prima remanet et succederet ei, ut dictum est.  Modica enim causa repellit iudicem, puta familiaritas, supra, de offi. deleg., insinuante.  Et periculosum est sub iudice litigare suspecto, 3. q. 5, quia suspecti; et C. de iud., apertissimi.  Quid si iudex aequaliter esset consanguineus utriusque?  Tunc par affectionis causa suspicionem removet, ff. de ritu nupt., non solum § de uno.  Item removeretur iudex si esset dominus impetrantis, supra, de offi. deleg., causam quae, ubi plures casus notantur.  Item de hoc plures casus invenies supra, ut lite non cont., accedens 1.  Item si ab ipso appellatur in alia causa, supra, de appell., ad haec si in; et supra, de appell., proposuit.  De eo quod hic dicitur, et supra, de offi. deleg., causam quae; et in decretali praedicta supra, ut lite non cont., accedens 1, plane invenies de hoc.  Ber.

 Advocati officio
Qui enim fuit advocatus in causa, postea in ea iudex esse non debet aut assessor, ne actiones suae vel advocationis memor incorrupti iudicis non possit nomen praeferre, C. de assessor., nemo, in fi.  Et qui similem causam habet, removetur, supra, de iudic., causam quae inter.  Ber.

X 2.28.37 Ad haec quoniam

 Interdictum
Nota quod excommunicatio et interdictum aequiparantur in hoc, quod sicut excommunicatio post appellationem non tenet, infra, de sent. excom., per tuas, ita et interdictum emissum per appellationem subsequentem non suspenditur, ut hic patet, et econverso, infra, de appell., pastoralis.  Nisi sub conditione ponatur interdictum, sive sententia feratur medio tempore potest appellari, infra, de appell., praeterea requisiti; et infra, de appell., dilectis filiis § quia.  Sed quid si aliqua ecclesia interdicta est, et episcopus suspendat ad tempus interdictum, ut in ea celebretur.  Si quis tunc appellat, numquid valet appellatio?  Videtur quod non, licet relaxetur interdictum ad tempus ut in ea celebretur, infra, de privileg., cum et plantare § quod si; et infra, de privileg., ut privilegia; supra, de offi. ord., irrefragabili.  Et excommunicatus etiam potest praedicari, infra, de sent. excom., responso; et infra, de sent. excom., cum voluntate, 1. resp.  Non enim est novum interdictum, licet eius executio suspendatur, arg. ff. de preca., sed si manente; ff. de peculi., peculium § si aere.  Et ita appellatio non suspendit interdictum, et sic episcopus potest suspendere suum interdictum, nec prodest appellare medio tempore.  Et hoc dicunt Laur. et Vincen. et Tanc., infra, de appell., dilectis filiis § quia.  Et alii dixerunt, sicut Naso, quod episcopus numquam potest suspendere suum interdictum quin tollat illud ex tot.  Unde si tunc appelletur et iusta sit appellatio, defendetur per appellationem.  Et illud quod inducunt praedicti doctores ad hoc probandum, non probat haec decretalis infra, de privileg., cum et plantare.  Quia illud fit auctoritate speciali domini Papae, unde alii ad consequentiam trahere non possunt, ut possint facere quod celebretur in ecclesia interdicta.  De facto tamen servatur opinio praedictorum doctorum, et quod hoc possit fieri, probatur infra, de appell., dilectis filiis § quia, ubi de hoc.  De appellatione facta dum suspenditur interdictum, dic ut notatur in praedicto infra, de appell., dilectis filiis § quia.  Dixit Tanc. quod si ecclesia interdicatur, tale interdictum non potest suspendi quin tollatur in totum, quia non potest esse in ecclesia et extra eodem tempore.  Sed non credo quod episcopus possit dare alicui privilegium celebrandi in ecclesia interdicta, quia illud pertinet ad Papam.

 Declinare
Infra, de appell., pastoralis.

X 2.28.38 Cum in ecclesia

 Observare
Quod de iure facere non possunt nisi per appellationem, et in aliis certis casibus qui notantur supra, de offi. ord., pastoralis.  Loquitur Papa archiepiscopo Cantuariensi.

 A gravamine
Expresso in appellatione, in quo casu tantum tenet appellatio ante sententiam, infra, de appell., ut debitus; et infra, de appell., cum causam, in fi.; et infra, de appell., dilecto filio.

 Iniusta condemnatione
In casu isto cum appellatur a diffinitiva sententia, non est necesse causam exprimere, nisi quod dicat: appello ab iniusta sententia.  Et tunc debet superior cognoscere vel alii committere secundum arbitrium suum.

 Alioquin
Id est, si appellatio non sit legitima, remittitur ad illum a quo appellavit, ut procedat in causa cum appellavit a gravamine, vel quod exequatur sententiam quam ipse superior confirmavit.  Et sic est hic optimum argumentum quod iudex appellationis qui confirmat sententiam quam alius tulit, non debeat ipsam mandare executioni, sed primus.  De hac materia tractatur supra, de offi. deleg., pastoralis § praeterea.

 Remittas
Alias causa ad eum a quo appellatum est, remitti non debet nisi de consensu appellantis, supra, de appell., accepta; et infra, de appell., interposita § 2.

 Eius iudicio
Ita quod omne ius salvum sit ei contra quem fuit appellatum, ut si tunc fuit minor, nunc autem factus maior iure minoris utetur, ff. de minor., intra utile, 1. resp.

 Pariturum
Nam archiepiscopi non habent iurisdictionem super subditis suffraganeorum suorum nisi in certis casibus, supra, de offi. ord., pastoralis; et supra, de offi. ord., duo.

X 2.28.39 Directae

 Renunciante
Supra, de offi. deleg., gratum.  Ipso enim facto renunciavit appellationi testes producendo sic, infra, de his quae fi. a maior. par. cap., ex ore; infra, de privileg., si de terra; et infra, de privileg., accedentibus.

 Lateranensis concilii
Supra, de appell., reprehensibilis; et infra, de appell., saepe.  Sic C. de temp. appel., cum anterioribus § ulti.

 Appellare secundo
Sic 2. q. 6, si autem § si quis in quacumque; et C. ne lic. in una ead. caus., si quis.  Et quod dicit, appellare secundo, intellige a diffinitiva sententia a qua secundo appellare permissum est et non ultra, infra, de appell., sua nobis, et ut dicunt iura praedicta.  Et hoc idem locum habet ante sententiam, si gravaretur quis pluries super uno articulo.  Secundo posset appellare etiam super illo, immo ante sententiam si gravaretur quis posset appellare pluries quam secundo vel tertio vel quarto, quotiens super diversis articulis gravaretur, quia super unoquoque articulo licitum est appellare si gravaretur.

 Res favorabilis
Infra, qui matrim. acc. poss., videtur.  Ber.

X 2.28.40 Praeterea requisiti

 Satisfeceris
Quid sit satisfacere habes ff. qui satisda. cog., satisdatio; et ff. de pigner. act., si rem alienam § omnis.  Laur.

 Impedire
Et ita suspenditur sententia quae nondum tenet.  Non enim tenebit nisi extante conditione, infra, de sent. excom., a nobis fuit.  Ex quo autem teneret, non suspenderetur eius effectus per appellationem, infra, de appell., pastoralis, in fi.  Arg. contra quia ubicumque conditio extiterit, perinde habetur ac si ab initio pure contrahatur, ff. qui pot. in pign. hab., potior.  Et ita sententia excommunicationis sub conditione potest ferri, et statim currunt tempora appellationis, unde statim appellandum est ante diem conditionis, ut hic patet.  Sic et aliae sententiae sub conditione possunt ferri.  Sed ibi infra decem dies est appellandum.  Post decem dies non auditur appellans, licet adhuc non extet conditio, 2. q. 6, biduum.  Et illud notatur quod si pendente conditione efficiatur de alieno foro, is in quem lata est huiusmodi sententia, puta quia transtulit domicilium alio loco, nihilominus ligatus erit existente conditione, nisi ante conditionem appellaverit, arg. C. de testam. manum., statuliberis.  Arg, optimum ad hoc supra, de for. compet., proposuisti.  Laur.

X 2.28.41 Secundo

 Intentioni
22. q. 5, humanae; et infra, de verb. sign., intelligentia.

 In omnibus
Infra, de appell., inquisitioni, contra.  Solve: hoc contra quod dicit hic, locum habet cum est unum negotium principale, sed plures articulos continet pendentes ex negotio principali.  Exemplum pone supra, de rescript., cum dilecta; et supra, de offi. deleg., venerabili.  Illud autem quod dicitur in decretali Gregorii infra, de appell., inquisitioni, loquitur cum plura sunt negotia omnino diversa in una commissione contenta.  Exemplum pone de hoc 2. q. 1, in primis.  Tunc licet sit prohibita in uno.  Non tamen est prohibita in alio, nisi hoc dicatur in decretali Gregorii infra, de appell., inquisitioni.  Arg. ad hoc ff. de minor., etiam § 1; C. de repud., consensu.  Sed hodie ipso iure remota est appellatio, infra, de appell., ut debitus.

 Utriusque iuris
Canonici et civilis, 32. q. 7, Apostolus; ff. de pacti., item quia § ulti.; et ff. de ver. oblig., Titia § 1; C. fam. ercis., quotiens; C. de pacti., petens; ff. si cert. pet., lecta est; ff. de leg. 1, si servus plurium, in fi.

 Coram eodem allegare
Nota quod haec decretalis loquitur de iudice delegato.  Sed infra, de appell., cum speciali, loquitur in ordinario.  Unde nota quod qui iudicem recusare intendit, causam iustae recusationis debet allegare coram ipso, ut hic dicit.  Talem videlicet, quae si esset probata, deberet legitima reputari, infra, de appell., cum speciali.  Sicut in appellatione, infra, de appell., ut debitus.  Et recusatio danda est in scriptis, supra, de probat., quoniam.  Et ante litem contestatam debet proponi, cum sit dilatoria, 3. q. 3 § offeratur; et supra, de re iudic., inter monasterium; et C. de iud., apertissimi.  Vel saltem infra terminum statutum a iudice ad dilatorias proponendas, supra, de except., pastoralis.  Nisi ex nova causa superveniente post litem contestatam proponi non potest, supra, de offi. deleg., insinuante.  Secundum leges potest proponi usque ad viginti dies, ut in praedicto 3. q. 3 § offeratur, et C. de sent. et interloc. om. iud., authen. et consequenter.  Causa vero suspicionis coram arbitris a partibus electis est probanda, supra, de offi. deleg., suspicionis; et infra, de appell., cum speciali; et supra, de for. compet., licet ex suscepto.  Causa vero recusationis non probata delegatus in causa procedat.  Ea vero probata supersedere debet iudex, ne amplius se intromittat, cum apparet ipsum non habere iurisdictionem post pronunciationem arbitrorum.  In ordinario secus est, quia potest committere causam illam personae non suspectae, vel illam causam remittere ad superiorem, infra, de appell., cum speciali.  Et ibi de hoc etiam invitis partibus, quod non potest delegatus, ut ibi notatur.

 In aliquos
Id est, arbitrum vel arbitros.  An tales arbitri veri dicantur, dictum est supra, de offi. deleg., suspicionis.

 Debent cogi
Arg. contra ff. de iud., si quis ex aliena.  Sed ibi dubitatur an iudex sit, hic autem non, cum constat de iurisdictione, sed praetenditur recusatio.  Laur.

 Terminum competentem
Terminum istum non iudex sed arbitri statuere debent, supra, de offi. deleg., suspicionis.  Hodie vero debet iudex assignare terminum, ut in decretali Inno. iiii infra, de appell., extravag. legitima.

 Supersedere
Contradicit lex, quia licet iudex delegatus recusetur, potest causam alii delegare, C. de iud., cum specialis.  Ibi non probatur causa suspicionis, sed allegata suspicione delegatur causa alii.  Et quia non gravatur in aliqua probatione, permittitur a lege ut delegatus alii deleget.  Sed hic necesse habet probare causam suspicionis.  Et ideo quia in hoc gravatur, relevatur probata suspicione, ut amplius non committat invito recusatore, et nos aliud servamus secundum canones.  Certe lex illa non dicit quod committere possit causam, et sic non contradicit.

 Suspecti et inimici
Sic 3. q. 5, quia suspecti; et C. de iud., apertissimi.  Ber.

X 2.28.42 An sit

 Incontinenti
Sed qualiter intelligis illud incontinenti, an usque ad triduum, C. de error. advoc., sententiis; an sine intervallo, supra, de testibus cog., praeterea; et supra, de elect., quia propter; et supra, de restit. spol., litteras; et supra, de testib., veniens 2; an quam cito potest, ff. de statulib., si peculium § ulti.; et ff. ad Tert., in successionem § confestim.  Solutio: hoc potest committi arbitrio iudicis, ut dixit Ala.  Ego dico quod hic supplendum est, maxime, quia idem esset si congruo tempore hoc probaret, quia frustra auxilium legis implorat, qui committit in legem, supra, de appell., constitutis 1; et supra, de elect., bonae 1; et ff. de minor., auxilium, in fi.  Et hic expresse dicitur, nisi ipse se sponte obligaret, ut hoc probaret incontinenti, quia posset renunciare iuris suo.  Simile supra, de restit. spol., licet.

 Indignum
Numquid ille qui non detulit appellationi in una causa, repelli debet in alia a beneficio appellationis?  Arg. quod sic, supra, de except., cum ecclesiasticae; et supra, de elect., bonae 1, in fi.; et infra, de usur., quia frustra; ff. quod quisque iur., si quis § haec poena.  Respondeo quod non debet in alia causa ab illo vel alio repelli, et sufficit quod semel punitus est, arg. supra, de elect., cum in cunctis § clerici; et supra, de elect., cum Wintoniensis.  Et sic habes quod quis punitur in eo in quo deliquit.  Sic infra, de iure patron., pastoralis; et supra, de temp. ord., litteras.

X 2.28.43 Novit

 Non edidit
Sed dominus Papa tulit sententiam illam.

 Publicavit
Sic et Achatius non fuit dictator novi erroris sed veteris imitator, 24. q. 1, Achatius non est; et 12. dist., praeceptis; et infra, de feud., ex parte.  Simile infra, de privileg., quia intentionis.  Qui enim rem perducit in lucem, potius rem declarat quam aliquid novi faciat, ff. de acq. rer. dom., adeo quidem § si quis, in fi.; ff. qui testam. fac. pot., heredes palam § 1; ff. si serv. vend., sicut § distant, alias ff. si serv. vend., sicut § sed si quaeritur.

 Secundum ius
Tam canonicum quam civile, supra, de re iudic., quod ad consultationem; et 2. q. 6, ei qui § sunt quorum, vers. ab executore; et C. quor. app. non rec., ab executore.

 Ab executoribus
Hoc intelligendum est de mero executore, qui nullam habet cognitionem sed tantum executionem, supra, de offi. deleg., pastoralis § quia vero, ubi de hoc; et supra, de re iudic., de caetero.  Talis fuit iste.

 Modum excederent
Sic supra, de re iudic., quod ad consultationem, ubi de hoc.

 Debuisset
Ex hoc videtur quod sicut non posset appellari a mero executore, ita non potest recusari, supra, de appell., super eo 2; et supra, de appell., inter caetera § 3.  Sed si non esset merus executor, bene posset appellari ab ipso et recusari.  Io.  Sed videtur potius dicere littera ista, quod si quis appellat a suspecto, quod propterea non debet dimittere quin procedat, quia primo recusatio est proponenda.  Et si iudex illam non admittat, si sit iusta, tunc est appellandum, quia tunc ipsum gravat.  Suspicio enim proponenda est secundum formam illius decretalis supra, de appell., secundo; et infra, de appell., cum speciali.  Ber.

X 2.28.44 Saepe

 Alterius
Scilicet appellantis.

 Responsalis
Sic videtur quod negligentia sive dolus procuratoris noceat domino.  De hoc dictum est, supra, ut lite non cont., ad hoc.

 Iuris quaestio
De hoc potes habere plura exempla, scilicet utrum laicus in minoribus ordinibus constitutus eligi possit ad dignitatem vel minor viginti quinque annis vel aliquis possit habere plura beneficia de iure communi.  De hoc nulla probatio apud Papam est necessaria, cum ipse habeat ius in scrinio pectora sui, C. de testament., omnium.

 Facti quaestio
Quaestio facti quandoque praesentibus partibus de levi posset probari, puta per confessionem partium vel per instrumenta quae haberent vel per testes praesentes.

 In Lateranensi concilio
Supra, de appell., reprehensibilis.

 Appellaverit
Istud nota quod qui appellat, si appellatio sua recipiatur a iudice vel ab adversario approbetur.  Tenetur illam prosequi sufficienter, quantum ad totum negotium.  Alias si nuncium mittat ad impetrandum tantum vel nullum mittat parte altera prosequente, condemnabitur in expensis alteri parti, infra, de appell., Nicolao; et infra, de appell., interposita § 1.  Alias si non approbetur appellatio a iudice aut ab adversario, sufficit mittere procuratorem ad impetrandum, licet altera pars sit praesens, ut in decretali infra, de appell., interposita § 1.  Secus est de appellato, quia ei non imponitur prosequendi necessitas, nisi venire velit vel solus vel cum adversario, 2. q. 6, ei qui § appellatore.  Et potest negligere causam si vult, cum sine ipsa possit causa appellationis tractari si contumax fuerit, C. de temp. appel., cum anterioribus § illud; eo prius citato, infra, de appell., per tuas.  Et nota quod qui appellat a gravamine, causam in scriptis assignare tenetur, et petat apostolos in quibus iudex causam exprimat appellationis, et cur appellatio non sit admissa.  Vel si forsitan appellationi sit delatum, postea statuat terminum appellanti.  Et si appellatus voluerit, partes debent per se vel per procuratores instructos ad causam tractandum accedere.  Quod si appellans non fecerit, reputabitur non appellans et ad primum iudicem remittetur et in expensis parti alteri condemnabitur.  Et si appellatus hoc contempserit, ipse in expensis condemnabitur, ut in decretali Inno. iiii infra, de appell., extravag. cordi.

 Obtineat
Ipsa appellatio sive terminus statutus a iudice ad ipsam prosequendam erit loco peremptorii, ut eo elapso procedat iudex in causa, si non fuerit appellationem prosecutus.

 Absentem
Hoc potest intelligi de appellante et appellato.

 Ac si peremptorie
Ut si lis non est contestata, excommunicetur reus absens qui appellavit, vel mittatur actor in possessionem causa rei servandae.  Si lis est contestata, potest ferri diffinitiva sententia si liqueat de causa.  Vel si non liqueat, constituatur verus possessor, supra, de dolo et contu., prout; supra, ut lite non cont., quoniam § in aliis.  Si actor est absens, qui appellavit procedatur contra ipsum ad testium receptionem et ad diffinitivam sententiam, ut supra, de dolo et contu., causam quae; prout notatur in decretali supra, de dolo et contu., prout.  Item in alio habet appellatio similitudinem cum citatione peremptoria, ut sicut peremptorie citatus qui non venit non auditur appellans, 34. q. 3, de illicita.  Similiter nec appellans, qui non prosequitur appellationem, supra, de appell., personas; et supra, de appell., cum sit Romana.  In hoc tamen differunt, quia peremptorie citato iudex potest facere gratiam, supra, de offi. deleg., consuluit.  Sed si quis non prosequitur appellationem, statim tenet sententia, ut supra, de appell., cum sit Romana.  Nec amplius auditur appellans, ut ibi dicitur, et hic, vers. salvis etc.  Et hoc intellige cum notum est hoc iudici, quod appellans non est prosecutus appellationem in termino constituto, et ipse non comparet in praesentia iudicis in ipso termino.  Alias non potest procedere contra absentem.

 Salvis constitutionibus
Hoc respicit id quod dixi supra, vers. ex tunc in absentem procedatur etc.  Sed hic post sententiam statim rata manet sententia, et procedit iudex ad executionem tantum.  Sed tunc ante sententiam alius est modus procedendi, ut dictum est in notula illa, ut si lis non est contestata etc.

 Rata manet sententia
Sic supra, de appell., cum sit Romana; et 2. q. 6, ei qui § appellatore.  Qui enim non prosequitur appellationem, fingitur non appellasse, C. de temp. appel., cum anterioribus § ulti.  Unde etiam retro notatur infamis, ff. de his qui not. infam., furti.  Sed numquid est idem in sententia excommunicationis, ut si aliquis fuerit excommunicatus post appellationem et eam non prosequitur, an tunc rata maneat sententia excommunicationis, ut fingatur non appellasse?  Videtur quod sic, quia retro notatur infamia qui condemnatur de furto, nec prosequitur appellationem, ut in lege praedicta ff. de his qui not. infam., furti.  Sed hoc non est verum in sententia excommunicationis, quia aut appellatio tenuit aut non.  Si tenuit excommunicatio lata postea ipso iure nulla fuit, infra, de sent. excom., per tuas.  Et ita sive prosequitur appellationem sive non, non efficitur postea aliqua, ff. de regul. iur., quod initio; et 16. q. 3, placuit § potest, ultra unam colum.  Si appellatio non tenuit, ergo excommunicatio postea facta statim tenuit.  Et aliud est in sententia excommunicationis quam in aliis, quia effectus aliarum sententiarum suspenditur si appelletur, ff. ad Turpil., accusatorum.  Sed effectus excommunicationis non suspenditur per appellationem, infra, de appell., pastoralis.  Ex hoc sequeretur absurditas si aliquis retro esset excommunicatus.  Sequeretur enim quod aliquis canonice electus esset, et tamen cassanda esset electio eius facta medio tempore.  Io.  Sed pone aliquem episcopum depositum, statim post sententiam appellat.  Appellatione pendente excommunicat subditum suum, numquid talis excommunicatio tenet?  Vincen. dixit quod si episcopus non appellavit, vel si appellavit et non fuit appellationem prosecutus, excommunicatio non tenuit.  Arg. lege praedicta ff. de his qui not. infam., furti, quia fingitur non appellasse, C. de temp. appel., cum anterioribus.  Si fuerit prosecutus, sive confirmetur sententia sive non, tenuit excommunicatio.  Tanc. dixit et melius quod ex quo appellavit, remansit in officio suo, quia qui appellat, non dicitur condemnatus, ff. de poe., rei capitalis § ulti.  Et integer est status eius, ut interim fungatur honoribus, ff. de appellat., interposita; ff. nihil inn. appel., appellatione § integer.  Et ideo sive prosequatur sive non prosequatur appellationem, excommunicatio tenuit, et hoc secundum praedictam rationem quam Io. assignavit.  Si vero non appellavit, acquievit sententiae.  Et sic per sententiam amisit omnem iurisdictionem.  Unde si tulit postea sententiam, nulla fuit.

 Absente proponi
Hoc vult dicere littera ista.  Sicut absens peremptorie vocatus, qui non potuit venire iusta de causa detentus, auditur allegans impedimentum suum, ita quod revocatur quod contra eum factum est, supra, de re iudic., cum Bertholdus; et ff. de iud., si praetor; et 4. q. 5, quisquis.  Sic appellans, si non potuit appellationem suam prosequi infra terminum constitutum, auditur volens probare impedimentum, supra, de appell., cum sit Romana; et supra, de appell., ex ratione; et C. de temp. appel., cum anterioribus § illud.

 Praeveniens
Hoc intelligitur de termino statuto a iudice vel ab appellante.  Secus est in termino statuto a lege, quem potest quis praevenire, 2. q. 6, ei qui § appellatore.  Dum tamen appellatus nimium non praecurrat, ut appellantem in commissione impetranda supplantet, infra, de appell., oblatae.

 Tacita veritate
Quia tacuit impetrando quod terminus statutus fuisset a iudice vel a seipso.

 Careat impetratis
Iste cui praefigitur tempus ab homine, non potest ante terminum illum impetrare.  Numquid illud tempus currit in anno appellationis?  Non videtur, quia tunc non est in mora, quia si vellet procedere, non potest, ut hic dicit.  Et ei qui agere non potest, non currit tempus, ut dicit lex C. de annal. except., super annali § ulti.

 Poenam contumaciae
Quia punitur in expensis, supra, de appell., reprehensibilis.  Et iudex cui fit commissio, illum condemnabit ad expensas, infra, de appell., ut debitus.

 In litibus
Et ubi non servatur iuris ordo, ut in notoriis, supra, de iureiur., ad nostram 3.  Et in causa inquisitionis, supra, ut lite non cont., quoniam.  Et ubi crimina patent et corriguntur, supra, de appell., reprehensibilis; et supra, de appell., cum sit Romana, in fi.

X 2.28.45 Constitutus

 Constitutus
Haec decretalis loquitur de materia illius supra, de testib., veniens 2.

 Transtulerunt
Et quidam alii retinuerunt penes se potestatem eligendi, hoc acto in ipsa translatione, quod episcopus sine aliis ad electionem non procederet, ut infra dicitur.

 Praeter assensum omnium
Id est, praeter assensum omnium requisitorum, quia omnes sunt vocandi, supra, de elect., quod sicut; et supra, de elect., quia propter; et supra, de elect., bonae 2.  Si velles intelligere praeter assensum omnium, scilicet habitum in electione, non valuisset appellatio, quia non est necesse quod omnes consentiant in electione, quia sufficit consensus maioris partis et sanioris capituli in electionibus, ex quo vocati sunt omnes, ut dicit illa constitutio supra, de elect., quia propter, et multa alia iura eiusdem tituli; et infra, de his quae fi. a maior. par. cap., cum in cunctis, servata forma illius capituli supra, de elect., quia propter.

 Derogaret
Quia nec posset si vellet, ex quo appellatum est ad superiorem vel delegatum, supra, de offi. legat., licet; et supra, de postul. praelat., bonae 2.

 Delegavit
Sed qualiter potuit iste legatus delegare causam alii, cum iam esset delata ad Papam per appellationem contra id supra, de offi. legat., studuisti; et supra, de offi. legat., licet.  Io. dicit quod speciale est in causa ubi appellatur ab electione, quod alter cognoscere possit.  Tanc. dixit et melius quod hoc facere non potest nisi de consensu partium, quem credebat hic intervenisse, ad hoc ut causam magis instructam remitteret ad Papam per iura praedicta C. de relat., si quis; et C. de relat., super delictis; et infra, de appell., intimasti.

 Indulgendum
Quia indulgeri non debet nisi ex iusta causa, supra, de appell., cum sit Romana; et supra, de appell., ex ratione.

 Potuissent
Sic supra, de elect., bonae 1; et supra, de dolo et contu., cum dilecti.

 Exceptiones
Duas videlicet quas statim subiungit, quas iudex ex officio suo decurso tempore appellationis admittit, et de eis mandat inquiri ne per surreptionem promoveatur, arg. supra, de elect., cum dilectus.  Sic C. de temp. appel., tempora, in fi.  In huiusmodi electionibus praecipue valet officium iudicis, supra, de elect., cum nobis; et supra, de elect., nihil est.

 Renunciasse
Quod ei licuit, 7. q. 1, quam periculosum; et C. de pacti., si quis in conscribendo.  Unde amplius non est audiendus, arg. infra, de instit., cum venissent.

 Processisse
Excedendo fines compromissi, et ita nihil egit, supra, de elect., cum dilectus; et de confirm. util. vel inutil., examinata; ff. de recepti., Pedius.

 Praetermissis
Praedictis undecim canonicis.  Et sine quibus procedere non debebat, prout expressum fuit in translatione voluntatum, ut dicit haec littera.

 Factam de alio
Ab illis undecim pendente electione decani.  De qua etsi dubitaretur an teneret, non est alia facienda, arg. C. qui dar. tut., cum tibi.  Secus si notorium esset, supra, de appell., constitutis 1; et infra, de iure patron., illud.  Vincen.

X 2.28.46 Constitutis

 Metem
Ex una parte.

 Adiuravit
Talis adiuratio loco iuramenti habetur, 2. q. 5, si quis presbyter; infra, de purg. can., nobilis.

 Magis utilem
Ad hoc quidem de iure tenentur.  Ille enim qui est doctior et sanctior est eligendus, 8. q. 1, licet ergo.  Cuius comparatione caeteri grex dicantur, 25. dist., unum oratorium § nunc autem; et 1. q. 1, vilissimus; et 61. dist., in sacerdotibus.  Licet talis sit eligendus, sufficit tamen si est idoneus, quia conveniens scientia toleratur in praelato, supra, de elect., cum nobis.  Et sufficit quod non sit malus, 16. q. 7, monasterium; supra, de praesump., dudum.

 Cantor
Sancti Salvatoris.

 Maiori et saniori
Quasi a duabus partibus electus.  Unde merito debuit praevalere, quod semper obtinet in electionibus, supra, de elect., quia propter.  Et in aliis etiam negotiis ecclesiae, nisi a paucioribus aliquid rationabile ostendatur, infra, de his quae fi. a maior. par. cap., cum in cunctis.

 Impotentiam
Impotentia praeveniens ex nimia senectute vel corporis debilitate bene nos repellit a promotione, 85. dist., archidiaconum.  Sed hic non obiiciebatur talis impotentia, ut patet ex littera.  Sed numquid est habenda ratio potentiae in electionibus sive divitiarum sive nobilitatis, sicut habetur ratio dignitatis?  Arg. quod sic, 4. q. 3, in testibus; 30. dist., hoc scripsimus; 97. dist., nobilissimus; 41. dist., non cogantur; 24. q. 1, qui contra pacem; in Auth. de defensor. civit. § 1, coll. 3; et infra, de praeben., de multa; ff. de cust. reo., de custodia; et ff. fam. ercis., si quae sunt; et ff. de fid. instrum., mandatis; et C. qui bon. ced. poss., cum solito.  Sed contra videtur ut paupertas praeferatur, 12. q. 2, gloria episcopi; et 12. q. 2, Socrates; 15. q. 1, illa, in fi.; ff. de var. et extraord. cog., praeses § est enim res quidem sanctissima.  Solutio: si omnes aliae circumstantiae pares essent hinc inde, satis potest recurri ad divitias seu potentiam, ut per eas sublevetur ecclesia per iura praedicta.  Item patet hic quod non recurritur ad dignitatem, cum numerus est longe maior ab alia parte, supra, de elect., dudum ad audientiam.

 Explicare
Advertendum est quod hic deficit totus iste textus sequens secundum quod compertum est in registro, et incipit: nec appellatio quam post confirmationem obiecerat, confirmationis factum debuit impedire, quoniam a minori parte contra constitutionem maioris et sanioris nulla rationabili causa obiecta vel ostensa interposita fuerat, quia et decanus opponens rationabilem causam suae appellationis, nec opposuit nec ostendit.  Nos ergo etc.

 Rationabilem non fuisse
Ex hoc patet quod episcopus non tenebatur deferre appellationi praedictae, quia licet alius sit potentior, non fuit iusta causa appellandi, dum tamen alter sit idoneus.  Et sic potentia huiusmodi vel nobilitas non praefertur.  Sed ideo detulit, quia dicebat se velle aliam proponere coram Papa.

 Aliam vellet obiicere
Ex hac littera satis colligitur quod aliam exceptionem, sive aliam causam possum proponere coram iudice appellationis, quam expresserim coram illos a quo appellavi, arg. ff. de appellat., scio.  Et nova instrumenta et allegationes possum inducere in causa appellationis, C. de temp. appel., per hanc.  Sed contra infra, de appell., dilecto filio; et infra, de appell., ut debitus.  Quia non admittitur appellatio, nisi sit rationabilis causa expressa, ut ibi dicitur.  Ergo si illam non expressit, postea non potest aliam exprimere propter quam non appellavit.  In casu praesenti dico quod coram iudice appellationis possum opponere quacumque causam rationabilem volo, sive illam expresserim in appellatione sive non, ut supra, ut lite non cont., accedens 1; et supra, de fide instrum., cum Ioannes; et de hoc supra, de except., denique.  Et multo fortius si protestatus sum me velle tunc aliam proponere, ut hic.  Et si decanus aliam proposuisset, bene fuisset auditus.  Sed nullam proposuit, quia non habebat quid obiiceret vel mutavit consilium suum, et superior tenetur illam admittere, quia si nihil opponeretur, ipse ex officio suo tenetur inquirere de ipsa electione et meritis electi, supra, de elect., cum nobis; et supra, de elect., nihil est; et supra, de elect., venerabilem.  Immo si adversarius negligens esset, superior debet inquirere de exceptionibus peremptoriis, supra, de appell., constitutus, ne per surreptionem aliquis adipiscatur honores, supra, de elect., cum dilectus; et supra, de elect., cum nobis.  Quid iuris sit in aliis casibus ab isto dicetur infra, de appell., dilecto filio.  In hac sententia quantum ad casum praesentem erat Tanc.  Alii, ut Io. et Dama. colligebant ex hac littera quod in casu isto non potest opponi alia exceptio quam fuisset expressa, cum succubuit in una nec licet variare, ne ecclesia diu vacet.  Vel hic non fuit admissus, quia cum succubuit in una, praesumitur calumniose aliam proponere, 3. q. 10, placuit.  Quod prius dixi teneas.  Ber.

 In modum exceptionis
Simile infra, de concess. praeben., post electionem, in fi.  Sed cum isti detur actio ad impugnandam electionem, multo fortius exceptio debet dari ad impediendum, supra, de iureiur., quemadmodum.  Quia turpius eiicitur etc., ut ibi.  Et cui damus actionem, multo fortius et exceptionem, ff. de superfic., ait praetor § is autem; et ff. de regul. iur., invitus § cui damus.  Praeterea qualiter potest iste electus pendente lite recipere dignitatem contra id 81. dist., tantis; infra, de accusat., omnipotens; et supra, de testib., non debet; et ff. de re milit., qui status?  Io. dixit quod hoc ideo statuitur, quia praesumitur quod calumniose et differendi causa obiiciat, arg. supra, de elect., cum dilectus; et supra, de restit. spol., litteras.  Immo videtur quod cum in modum exceptionis obiicitur crimen electo, nisi electus publice sit infamatus de illo crimine, quod differenda sit exceptio, infra, de accusat., accedens.  Arg. C. de edict. div. Had. toll., quamvis; C. ad leg. Falc., Falcidiae.  Et sic videtur quod iste sub conditione recipiat dignitatem, si innocens repertus fuerit, ff. de tutor. et curat., ei qui.  Item patet hic quod licet aliquis sit exclusus a iure excipiendi, non tamen a iure denunciandi vel accusandi.  Sic supra, de iureiur., quemadmodum, in fi.  Simile infra, de concess. praeben., post electionem, in fi.  Sed quare iste etiam post confirmationem non potest obiicere crimen in modum exceptionis, ut infra, de accusat., super his?  Respondeo: ratione praesumptionis oneratur duriori modo agendi, quia de facili repellitur quis a denunciando, ut si fuerit inimicus vel criminosus qui denunciare non potest, cum se non correxerit, vel si non praemonuit, similiter est durum agere criminaliter propter poenam talionis, sed excipere potest quilibet crimnosus et excommunicatus, supra, de except., dilecti filii, in fi.  Io.  Alia ratio verior est, quia ulterius non posset obiicere crimen in modum exceptionis per confirmationem quam iste habuit.  Et possessionem corporalem, quam mandat Papa dari huic, consequitur iste plenum ius a quo repelli non potest, nisi per denunciationem vel accusationem.  Unde exceptio locum non habet, quia per exceptionem repellitur quis ab obtinendo, ut dicit illa decretalis infra, de accusat., super his.  Et licet ibi sit confirmatus et habeat possessionem, nondum tamen plenum ius habet.  Unde adhuc habet ibi locum exceptio.  Sed hic non est ita.  In decretali infra, de accusat., accedens, erat ille iam institutus per Papam, et non deerat sibi nisi sola executio quam Papa mandat fieri, nisi publice infamatus esset, quia executio differri non debet praetextu exceptionis oppositae, nisi opponeretur de falso, supra, de re iudic., de caetero; et infra, de crim. falsi, super eo.

X 2.28.47 Ex parte

 Periculosum est ire
Nota quod ibi iudex diem praefigere debet, ubi partes sine periculo possint accedere et omnes sui sive testes sive advocati, 33. q. 2, sive de coniugii; et 3. q. 9, hortamur; 2. q. 2, praeceptum; et ff. de iud., si locus.  Immo nec altera pars, quae non potest venire honeste, tenetur ire ad locum inhonestum, ff. de recepti., si cum dies § si arbiter.  Item non solum dicitur locus incommodus propter inimicitias, sed etiam si excedat duas dietas, ut supra, de rescript., nonnulli.  Item nec extra provinciarum terminos est facienda citatio, 3. q. 6, neminem, nisi ex speciali iussione principis, C. de episc. et cler., authen. sed hodie; C. de appellat., cum post; in Auth. ut omn. obed. iud. § 2, coll. 5.  Et ubi citatur quis ad locum periculosum, non sufficit praestare ducatum, ut supra, ut lite non cont., accedens 2.

 Nisi iudices
Nota arg. iudicem posse revocare gravamen, ut appellans cogatur recedere ab appellatione legitima, infra, de appell., cum cessante.

X 2.28.48 Significavit

 Ad citationes
Faciendas scilicet.  Quando capitulum citabat aliquos, sigillabat litteras illo sigillo.  Sed per illud sigillum non debent constituere actorem ad causam, immo cum sigillo noto et authentico.  Vel etiam cum citabantur, mittebant nuncium cum sigillo illo.  Nec tamen sufficiebat sigillum ad litem totam.  Ber.

 Constituebat actorem
Adhuc poterat obiici huic actori, quod non erat constitutus de auctoritate archiepiscopi Eboracensis, quia si capitulum conveniat aliquem vel conveniatur, auctoritas praelati debet intervenire.  Et si praelatus similiter agat vel conveniatur, debet habere consensum capituli, supra, de iudic., causam quae vertitur; et supra, de procurat., alia, ubi de hoc.  Sed si capitulum agat contra praelatum suum vel conveniatur ab ipso, tunc dabitur capitulo actor ad litem auctoritate iudicis ad instar minoris, qui si vult litigare contra curatorem suum, dabit iudex minori actorem, ut Inst. de auct. tut. § ulti.; et Inst. de curator. § ulti.  Cum enim ecclesia aequiparetur minori, et capitulum dicatur ecclesia, infra, de testamen., requisisti, ergo et capitulum aequiparatur minori.  Sed hic agebat capitulum contra archiepiscopum et contra rectorem hospitalis qui per archiepiscopum fuerat institutus, qui dicebat ordinationem hospitalis ad se spectare.  Capitulum vero contrarium dicebat.  Unde in casu isto archiepiscopus non praestaret auctoritatem capitulo contra se, et sic iudicis auctoritate potest constitui per capitulum iste actor sive procurator, ut dictum est.

 Prius conventus
Haec allegatio est efficax, supra, de rescript., ex tenore; et supra, de for. compet., proposuisti; et infra, de appell., ut debitus.

 Aliquam
Arg. quod qui plura narrat in libello suo quorum unum per se sufficeret, sufficit unum probare, infra, de praeben., cum iamdudum; et infra, de accusat., accedens; et supra, de rescript., inter caeteras; ff. de condi. et demon., falsa § 1; et infra, de privileg., ut privilegia.  Arg. contra supra, de rescript., ex parte S, ubi de hoc; ff. de excusat., qui testamento; et supra, de rescript., olim; et supra, de probat., licet.  Sed ibi se obligavit ad probandum utrumque, ut ibi dictum est.  Et sic utraque istarum exceptionum legitima fuit ad appellandum.

 Et caetera
Id est, ad vestram praesentiam convocetis et in causa procedatis.

X 2.28.49 Significantibus

 Significantibus
Haec decretalis ponitur supra, de libel. oblat., significantibus, et ibi exponitur.

 Denegarent
Et ita pronunciandum est super incidenti sive emergenti.  Haec quaestio non erat incidens, sed potius emergens.  De hoc plene dicitur supra, de ord. cognit., intelleximus.  Ber.

X 2.28.50 Ex insinuatione

 Advocatus
Ex hoc sumebant quidam arg. quod iudex possit recusari si advocatus alterius partis est commensalis ipsius.  Sed non est sufficiens causa recusandi, supra, de offi. ord., perniciosa.  Sed si altera pars esset commensalis sive familiaris iudicis, tunc potest recusari, supra, de offi. deleg., insinuante.

 Reversa
Hoc facere non potuit, quia sic esset imponere legem domino Papae, ut hic dicit, et 2. q. 6, anteriorum § ad haec.

 Potuerit
Simile 21. dist., inferior; et supra, de elect., innotuit; ff. de minor., minor; ff. ad Trebel., ille a quo § tempestivum; et supra, de maior. et obed., cum inferior.  Ber.

 Expectato
De termino constituendo dictum est supra, de appell., personas, quia triplex est terminus, ut ibi dicitur.  Sed de quo termino intelligitur quod hic dicit?  De anno appellationis non potest intelligi, quia terminus ille bene potest praeveniri, dummodo nimium adversarius non praecurrat, infra, de appell., oblatae.  Io. intelligit terminum istum de termino legali, sed de illo non potest intelligi, quia si non prosequitur aliquis appellationem usque ad annum, postea non potest prosequi, quia rata manet sententia, vel iudex procedet in principali, supra, de appell., cum sit Romana.  Et sic necesse est ut intelligatur de termino statuto a iudice, ut intelligamus quod usque ad festum Purificationis altera pars expectare debeat, nec antea debeat litteras impetrare.  Quod cum non fecerit, non valent litterae ante terminum illum impetratae, ut hic dicit, et supra, de appell., saepe.  Et sic terminus iste statutus fuit ad praesentandum se iudici, licet alia fuisset intentio statuentis terminum ipsum.  Et sic quia non poterat statuere illum terminum, valeat quod statuere potuit, quia si non valet ut ago, valeat ut valere potest, ut C. plus val. quod agit., in contractibus; et C. plus val. quod agit., per totum.  Et quod de tali termino intelligatur, patet ex littera ubi dicit: interim autem etc., quasi ante terminum statutum ab ipso iudice.  Unde non valent litterae.

 Audiatis causam
Ut si de his constiterit, litterae camerarii non valebunt, ut supra, de appell., saepe.  Et iste procedet in causa secundum iuris ordinem, alioquin remittentur partes ad iudices camerarii, et punientur in expensis, supra, de rescript., caeterum; et supra, de dolo et contu., ex litteris.  Ber.

X 2.28.51 Bonae

 Ingressus
Videtur quod male, infra, de privileg., pastoralis.  Quod verum est, nisi specialiter hoc esset ei concessum, ut in decretali infra, de privileg., pastoralis.  Vel nisi clericus praemortuus eorum nomine possedisset, supra, de restit. spol., cum venisset.  Vincen.

 De iure communi
Hoc enim videtur spectare ad ipsum de iure, 63. dist., si in plebibus; infra, de instit., cum venissent.  Immo potius ad archiepiscopum, ut ibi dicit, quia archidiaconus hoc habebat ex donatione archiepiscopi.

 Nomine archidiaconi
Et ita archidiaconus intelligebatur possidere per alium, quia qui per alium possidet, possidere intelligitur, Inst. de interdic. § possidere; et supra, de praescrip., si diligenti; et supra, de restit. spol., cum venisset; et supra, de praescrip., si diligenti.

 Unam procurationem
Haec ratio non fuit sufficiens, quia solutio pensionis nec dominium nec possessionum probat nec privat alium sua possessione, supra, de fide instrum., inter dilectos, ad fi.; et supra, de re iudic., cum Bertholdus; ff. de acq. poss., quamvis § 1.

 In eum statum
Sed cum abbas et monachi spoliati fuissent per laicos illos et non per archidiaconum, quomodo competit eis interdictum unde vi contra archidiaconum, nec etiam videtur fecisse contra appellationem monachorum.  Et sic est contra supra, de restit. spol., cum ad sedem, in fi.  Potest dici quod monachi restituuntur hic non ex vi interdicti, sed iudicis officio, arg. 2. q. 1, in primis.  Ubi removetur tertius qui successerat iam defuncto, et forsitan constitit Papae quod abbas possidebat cum appellatio fuit ab ipso interposita.  Vel forte haec facta fuerant per laicos mandante archidiacono vel ratum habente, unde tenetur unde vi, ut ff. de vi et de vi arm., praetor ait § deiecisse; et ff. de vi et de vi arm., praetor ait § sed et si quis; et supra, de restit. spol., saepe; et supra, de iudic., quia V.  Et hoc verius puto, unde tenetur ad ipsam rem restituendam cum fructibus medio tempore perceptis, ut hic dicit, et non solum perceptis, sed et qui percipi potuerunt, supra, de restit. spol., gravis.  Et quia post appellationem rem recepit ab illis laicis.  Unde omnia restituuntur in pristinum statum tempore appellationis factae.

 Ex versimilibus
Sufficit ergo quod sit probabilis causa appellationis, licet non sit vera vel necessaria.  Talis videlicet debet esse, quae si esset probata, legitima esset.  Tunc valet appellatio, infra, de appell., ut debitus.

X 2.28.52 Dilecti filii

 Facto provocare
Quoniam plus est factis demonstrare quam verbis dicere, ff. de aedil. edict., si tamen § ei qui; et ff. de legib., de quibus, in fi.; supra, de appell., ad audientiam; et infra, de appell., ut nostrum.  Et sic facto renunciat quis iuri suo, infra, de his quae fi. a maior. par. cap., ex ore; et supra, de offi. deleg., gratum.  Et etiam factis mentimur, 22. q. 5, cavete.  Et factis consentit quis, infra, de cond. appos., per tuas.  Et ipso facto consentit quis malis, 43. dist., sit rector, vers. quid alium est quam tacendo terga praebuisse etc.  Et factis quis probatur incontinens, 28. dist., priusquam; et 12. q. 2, quatuor.  Factis etiam ratum habemus, ff. rem rat. hab., cum minor § falsus.  Et factis negamus Deum, 11. q. 3, aestimant.  Et ita sicut non tenet excommunicatio post appellationem, infra, de sent. excom., per tuas, sic non tenet excommunicatio post iter arreptum ad Papam.  Sed non est ita in archiepiscopo, quia Papa vocatus est in plenitudine potestatis, alii in partem sollicitudinis, 2. q. 6, qui se scit; et supra, de auctor. et usu pal., ad honorem.  Io. dixit aliam rationem, scilicet quia non itur ad archiepiscopum per querimoniam.  Sed hoc est falsum, infra, de appell., sollicitudinem; et supra, de offi. ord., ad reprimendam.  Sed videtur quod iter arreptum non sufficiat pro appellatione in iudicio, nisi iusta causa allegetur talis, quae si esset probata etc., infra, de appell., ut debitus.  Cum aliter non valeat appellatio, sed post sententiam diffinitivam non sufficit iter arreptum, nisi viva voce appellaretur, quia ibi est opus facto, arg. infra, de sent. excom., a nobis est, ubi non prodest iter arreptum in parte decisa.  Et in scriptis etiam appellandum est, 2. q. 6, formae; et infra, de appell., extravag. cordi; et ff. de appellat., a sententia § ulti.  Alias iter arreptum nihil operatur nisi incontinenti quis appellet viva voce.  Et aliud ante sententiam quam post, quia excommunicatur post appellationem, ut hic.  Et praeterea archiepiscopus non poterat esse iudex in causa propria, cum inter ipsum et capitulum Eboracensem esset controversia super capella ista, infra, de nov. oper. nunc., cum ex iniuncto.  Pro qua controversia monachi isti ibant ad curiam.  Unde excommunicatio non tenuit post iter arreptum, et sic non obstat quod dicitur.  Iter arreptum non sufficit pro appellatione in iudicio, quia hic non erat iudex archiepiscopus, ut dixi.  Et credo idem esse si capitulum habeat causam cum episcopo, ut si capitulum mittat ad archiepiscopum pro causa illa, et episcopus excommunicat nuncium post iter arreptum, quod sententia non tenet, cum archiepiscopus in hoc casu sit iudex episcopi.  Vel dic quod secus est in archiepiscopo, ut dictum est.  Ber.

X 2.28.53 Pastoralis

 Expresse
Arg. quod omnia intelliguntur prohibita, quae non inveniuntur in iure concessa, supra, de translat., inter corporalia, ubi de hoc.  Expresse indulgetur appellatio, etiam si remota sit appellatio in rescripto, si iudex denegat restitutionem spoliato, supra, de restit. spol., ex conquestione.  Item si non vult admittere recusationem consanguinitatis, supra, de appell., postremo.  Item si non facit exprimi res petitas in libello, supra, de appell., significantibus.  Item si citat partes ad locum non tutum, supra, de appell., ex parte 1.  Item si cogit partes litigare coram subdelegato suspecto, supra, de offi. deleg., super quaestionum, in fi.  Multa exempla posses assignare in quibus recipitur appellatio, licet sit remota in rescripto.  Ubicumque permittit ius appellare, secundum antiqua iura bene admittebatur appellatio, licet causa in iure non exprimeretur, dummodo non esset manifeste frustratoria, de qua intellige quod dicit, vers. nos igitur attendentes.  Ubi per appellationem frustratoriam etiam si non esset manifeste etc., id est, manifeste frustratoria, alias si habebat qualemcumque excusationem, poterat appellare, dummodo enim constaret frustratoriam, 2. q. 6, ad Romanam, et pluribus aliis ibidem; et supra, de appell., personas; et supra, de appell., pervenit 2; et supra, de appell., cum sit Romana.  Hodie vero sive sit remota appellatio sive non in rescripto, non potest appellari nisi probabilis causa fuerit allegata, talis quae si foret etc.  Item sive sit expressa in iure sive non, causa propter quam appellatur, dummodo sit probabilis, bene tenet appellatio, infra, de appell., ut debitus.  Et ita constitutio illa addit huic decretali hoc, scilicet quod si causa probabilis propter quam appellatur non sit expressa in iure, valet appellatio, secundum hanc decretalem non valebat.  Quid operetur remotio appellationis hodie dicetur infra, de appell., ut debitus.  Ber.

 Emendari
Non enim debuit appellanti obesse quod non fuit suae appellationi delatum, cum appellatio eius iusta fuerit, 2. q. 6, ei qui § appellatore; et supra, de appell., saepe.  Hodie vero non stamus huic, sed ei quod dicitur infra, de appell., ut debitus, ut videlicet appellatio teneat sive gravamen in iure sit expressum sive non, dum tamen sit probabile.

 Ad tempus
Qui enim appellat a iudice ordinario super aliqua causa ad tempus, tantum exemptus est ab ipso quantum ad illum articulum, sed in aliis remanet iudex.  Et tamen pendente illa causa potest illum si voluerit in alia causa tamquam suspectum recusare, supra, de appell., ad haec si in; et supra, de appell., proposuit; et supra, de appell., cum teneamur; et infra, de appell., extravag. Romana § cum vero.  In delegatis secus.

 Casu
Hoc dicit propter crimina notoria in quibus non admittitur appellatio, supra, de appell., cum sit Romana; et supra, de appell., consuluit 1.

 Dormitasse
Scilicet ne ulterius sit procedendum, quia appellatione interposita extinguitur pronunciatum, ut ff. ad Turpil., accusatorum, in fi.

 Cum executionem
Haec ratio non est sufficiens, quia non appellatur a sententia excommunicationis.  Nam cum quis absolvitur ab impetititione alicuius, huiusmodi sententia secum trahit executionem, et tamen ab ea appellatur, supra, de except., significaverunt.  Ab executore appellatur si modum excedat, 2. q. 6, ei qui § ab executore; et supra, de re iudic., quod ad consultationem.  Item sententia furti trahit secum suam infamiam, ff. de fur., non potest; et ff. de his qui not. infam., furti.  Quae est ergo causa?  Petr. Hisp. dixit quod Deus ligat et non homo, 11. q. 3, nemo, ubi de hoc.  Et a principe non appellatur.  Illa videtur verior ratio ut homo crescat per meritum parendo etiam iniquae sententiae.  Arg. 8. q. 1, sciendum; et 11. q. 3, quid ergo.  Et ut magis timeatur disciplina ecclesiastica.  Laur.  Io. dixit quod constitutio ecclesiae hoc facit ut magis timeatur, sicut constitutio hominum facit quod sententia quae cito ligat quo ad eius effectum tardius liget, 2. q. 6, anteriorum; et 11. q. 3, cum apud.  Io.  Sed videtur quod non sit differentia inter sententiam excommunicationis et alias sententias.  Immo idem, verbi gratia, cum dico: excommunico te, statim es excommunicatus, ita quod nihil aliud est necesse.  Idem est cum dico: condemno te ut solvas illi decem, quia statim es condemnatus.  Et si appelletur ab ista sententia, condemnatio non removetur per appellationem, immo remanes condemnatus quantumcumque appelles, quod patet per sententiam appellationis, in qua dicitur: confirmo vel casso primam sententiam.  Et sic sententia semper durat utroque casu.  In aliis sententiis appellatio retardat id quod nondum extat, scilicet solutionem vel rei de qua condemnatio facta est traditionem, quia verum est istum condemnatum, sed non est verum istum adhuc soluisse.  Et si statim condemnatus solveret et postea appellaret, nihil relevat talis appellatio, nisi in eventu causae appellationis, ff. de appellat., cum ex causa.  In excommunicatione nihil est quod possit appellatio retardare.  Verus effectus sententiae est quod condemnatus solvat, quia ad hoc agitur.  Et finis excommunicationis est ut sit excommunicatus.  Et ipsa prolatione sententiae statim pervenitur ad istum finem.  Sed in aliis sententiis condemnationis non statim per sententiam consequitur finem, id est, iudicatum.  Et appellatio impedit solam executionem, quia ad hoc est opus facto, licet condemnatio sit facta.  Sed in sententia excommunicationis non est ita opus facto quo ad suum effectum, nisi ut publicetur.

 Excommunicatio secum trahat
Ex hoc patet quod sententia excommunicationis vel statim ligat vel statim nulla est.  Sed quid si aliquis excommunicatur post appellationem probabilem, aut iste est excommunicatus aut non.  Probo quod non est excommunicatus, quia excommunicatus est post appellationem probabilem, quae legitima est.  Ergo non est excommunicatus, infra, de sent. excom., per tuas; et infra, de appell., dilectis filiis.  Sed contra videtur quod sic, quia iudex appellationis pronunciat appellationem non tenere.  Ergo per consequens pronunciat excommunicationem tenuisse.  Respondeo quod si quis dubitat an talis excommunicatio teneat vel non, ex futuro pendet an teneat, sicut ex futuro eventu pendet an teneat matrimonium vel non, infra, de frig. et malef., fraternitatis, in fi.  Unde haec argumentatio non valet, iste est excommunicatus post appellationem probabilem, quae si probata esset etc.  Ergo excommunicatio nulla est, immo est inferendum.  Ergo pro excommunicato non est habendus.  Et tamen re vera excommunicatus est, quia statim ligat sententia excommunicationis, vel statim nulla est.  Tamen si talis medio tempore adeptus esse ecclesiam, non videtur quod esset ea privandus, quia ipsum probabilis error excusat, infra, de sent. excom., sacro, cum interim licite communicetur ei in omnibus sacramentis, infra, de appell., dilectis filiis.  Et quicquid tunc facit, valet, 3. q. 7, infamis § tria, vers. verum; et C. de testi., si tibi.  Item quia medio tempore status eius integer est, ff. nihil inn. appel., appellatione § integer.  Nec damnatus dicitur qui appellavit, ff. de poe., rei capitalis § 2.  Io.

 Subtrahuntur
Qui enim extra ecclesiam est, nihil nomine ecclesiae potest possidere, 8. dist., quo iure; et 23. q. 7, si de rebus; et 23. q. 7, quod autem; et 32. dist., eos; et 32. dist., praeter hoc.  Si tamen non habet aliud unde vivat, dico ei interim providendum de bonis ecclesiae, et quia deposito providetur, 50. dist., studeat.  Habenda est enim ratio ne egeat, ff. de re iud., inter eos, in fi., ne cogatur in cleri opprobrium mendicare, 93. dist., diaconi.  Licet videatur quod male meriti publica egestate debeant laborare, ff. deposi., bona fides.  Item illud potest intelligi in eo casu quando in sententia hoc exprimitur, quod bona ecclesiae subtrahantur ei, cum enim excommunicatum comparemus relegato, et relegato ad tempus non subtrahantur bona, nisi hoc in sententia exprimatur, C. de poe., deportatorum.  Sic et in excommunicato idem videtur.  Nam quamdiu quis aliis rationibus potest constringi, non sunt ei subtrahenda stipendia, C. de execut. rei iud., stipendia; 17. q. 6, illud.  Qui autem excommunicatus est in una ecclesia, excommunicatus est quantum ad alias, 11. q. 3, si quis a proprio; et 11. q. 3, praecipue; et 4. q. 5, quisquis; supra, de offi. ord., ad reprimendam.  Sed numquid est idem in suspenso, ut si suspensus est ab uno episcopo, quod suspensus habeatur quantum ad alios?  Sic si est suspensus ab officio, quia sententia facit ius quantum ad omnes, 19. q. 2, duae sunt; et 7. q. 1, si quis presbyter; ff. de interdict. et releg., relegatorum § interdicere; et ff. de interdict. et releg., relegatorum § dubitatum.  Posset forte distingui utrum suspensus esset pro crimine quod irrogat infamiam, ut tunc ubique suspensus sit.  Si non irrogat infamiam, tunc non ubique est habendus pro suspenso, arg. ff. de postulan., ex ea.  Sed prius dictum praevalet, quia suspensus ab officio nihil debet de officio ecclesiastico attrectare, alias est deponendus.  Et in hoc aequiparatur excommunicato, infra, de cleri. excom., si quis presbyter; et infra, de cleri. excom., clerici.  Sed si suspensus est a beneficio in uno loco, tunc dico quod in alio loco potest habere beneficium, ut 16. dist., placuit; 58. dist., si quis.  Sed numquid absolutus potest recipere vel petere fructus medii temporis sibi sublatos?  Distingue utrum iuste an iniuste si excommunicatus.  Si iniuste, potest, 2. q. 5, super causis; et ff. de re milit., ex causa; et infra, de concess. praeben., quia diversitatem.  Si fuit iuste excommunicatus, non potest, C. de re milit., cum allegatis, lib. 12.  Ad hanc distinctionem facit optimum argumentum infra, de sent. excom., sacro.  Alioquin spe restitutionis facilius delinqueretur, 50. dist., si lapsis, quia facilitas veniae incentivum tribuit delinquendi, 23. q. 4, est iniusta.  Poenae enim non solent repeti, ff. de condi. indeb., poenae; ff. de procur., qui proprio § ut in caeteris.  Io.  Ego credo quicquid dixit Io., licet deposito provideatur, ne in cleri opprobrium mendicare cogatur, quod excommunicato in nullo sit providendum, qui contemnit claves ecclesiae.  Cui participandum non est, nisi forte fame periret.  Tunc debet ei subveniri, quia poterit adhuc ad ecclesiam redire.  Ber.

X 2.28.54 Sollicitudinem

 Taliter respondemus
Responsio primae quaestionis, quae fuit utrum metropolitanus de huiusmodi quaestione valeat cognoscere.

 Cognoscere
Dubitationis causa fuit haec, quia fuit haec nova iniuria.  Unde opus erat nova querela, ff. de excepti. rei iud., si mater § eandem.  Sed secus est, quia etsi sit nova iniuria, tamen pendet ex praecedenti facto, nec posset de illa cognosci, nisi cognosceretur de appellatione.  Simile supra, de appell., cum teneamur.  Et sic patet quod si suspenditur iurisdictio alicuius in principali, et in accessorio, infra, de appell., dilectis filiis § praeterea.  Sicut delegato principali delegatur accessorium, supra, de offi. deleg., praeterea; et supra, de offi. deleg., prudentiam § sexta.  Io.  Arg. contra supra, de appell., pastoralis § 1.

 De his quae
Sic nec de privilegiis domini Papae, supra, de iudic., cum venissent.  Nec de causa ad Papam delata, supra, de offi. legat., licet.  Nec de causa specialiter alii commissa, supra, de offi. legat., studuisti; et ff. de iud., iudicium.  Vincen.  Et est arg. quod idem iuris est in accessorio quod in principali.  Simile infra, de appell., dilectis filiis.

 In quo
Hic innuit solutionem tertiae quaestionis, quae fuit utrum si episcopus appellaverit ab archiepiscopo, an teneat appellatio.

 Episcopus posset
Sed quare posset episcopus appellare, cum ipse dicat appellationem illius nullam, et excommunicaverit post illam appellationem?  Solutio: ideo appellat, quia si appellatio est aliqua, per superiorem ad quem est appellatum debet cognosci et corrigi quod postea minus legitime factum est.  Et quia si metropolitanus procederet et inveniret episcopum in culpa, puniret illum.  Et ideo auditur appellans tamquam cuius interest.  Vincen.  Sed contra supra, de appell., qua fronte § de his, ubi non auditur episcopus appellans, ne absolvatur excommunicatus ab ipso.  Illud intelligitur de eo qui petebat ab archiepiscopo absolutionem offerendo cautionem, et ideo non tenet ibi appellatio episcopi propter periculum, ne decederet in excommunicatione, et quia eius non interest, ne absolvatur.  Hic vero appellat, ne cognoscat utrum sit iuste excommunicatus vel iniuste, et eius interest, ne archiepiscopus de hoc cognoscat.  Sunt enim omnino diversi casus.  Et quia iste non vult recedere ab appellatione, unde non potest se intromittere archiepiscopus.  Sed si vellet recedere ab appellatione, bene potest archiepiscopus interponere partes suas et cognoscere de illa excommunicatione et illum absolvet.  Tanc.  Sed quare iudex non potest cognoscere de appellatione ab ipso facta sicut cognoscit an sua sit iurisdictio, ff. de iud., si quis ex aliena; ff. si quis in ius voc. non ierit, ex quacumque; et supra, de appell., cum parati.  Et ideo non potest cognoscere de appellatione, quia cum probabilis causa exposita est in appellatione, iam exemptus est a iurisdictione illius et est illi suspectus, ut supra, de appell., ad haec si in; et supra, de appell., proposuit.  Et praesumptio est pro ipso quod semper vellet iudicare pro sua iurisdictione.  Et eadem est causa quare arbitri cognoscunt de suspicione et non ipse iudex.  Sed cum dubitatur de iurisdictione, secus est, quia de hoc ipso, an sit iudex, agitur, quia semper praesumitur pro iurisdictione quamdiu in contrarium ostendatur, ex quo apparet delegatio vel ordinaria iurisdictio, ut supra, de rescript., super litteris, in fi.  Ber.

 Si vero
Qui enim alias non habet iurisdictionem, si crimen est notorium, habet supra, de appell., pervenit 1.

 Notorium
Hic innuit solutionem secundae quaestionis, quae fuit utrum archiepiscopus denunciare debeat istum absolutum si invenerit eum legitime appellasse.

 Declarare
Sed numquid potest pronunciare sententiam episcopi iniustam vel denunciare illum non ligatum?  Videtur quod sic, cum notum sit ei episcopum deliquisse.  Sed non credo, quia sic pronunciaret appellationem fuisse iniustam, et sic usurparet officium superioris.  Si autem vellet renunciare appellationi suae, tunc archiepiscopus posset pronunciare sententiam iniustam, immo pronunciaret sententiam nullam fuisse et denunciaret illum absolutum si legitima appellatio praecessit, supra, de offi. deleg., cum contingat.

 Cum autem
Modo dat veram solutionem, quae perimit praedicta.  Et est solutio primae quaestionis, quae fuit utrum metropolitanus cognoscere valeat de huiusmodi quaestione, quam iste appellans coram episcopo deposuit.

 Quaestionem
Et ita magistratus potest facere iniuriam subdito, ff. ad leg. Aquil., quemadmodum § magistratus; et ff. quod metus cau., vis autem.

 Renunciare tacite
Simile C. de iureiuran., si quis; et supra, de offi. deleg., gratum; et infra, de his quae fi. a maior. par. cap., ex ore, ubi de hoc; et infra, de privileg., accedentibus; et C. de iure dom. imp., si creditor.

 Tamquam adversa
Nota quod non auditur proponens contraria, 23. q. 7, quod autem; et 13. q. 2, quam praeposterum; et supra, de praesump., litteras; 74. dist., gesta; C. de muner. patrim., professio, lib. 10.  Arg. contra infra, de regular., sicut tenor; ff. de inoffic. testam., Papinianus § sed nec impuberis; supra, de praescrip., auditis.  Et est hic arg. quod si aliquis contestatam litem, licet dicat illa verba salva lite contestata, nihilominus facta est litis contestatio, arg. supra, de consti., cum M.  Arg. contra 9. q. 3, salvo; ff. quib. mod. pig. vel hyp. sol., si debitor § si in venditione; ff. de Sil., heres; ff. de acq. hered., pro herede; 7. q. 1, pontifices; supra, de elect., Cumana, ubi de protestatione tractatur.

X 2.28.55 Dilectis filiis

 Faceret
In hoc enim non incidit in canonem latae sententiae, infra, de deposit., gravis; infra, de sent. excom., ut famae.  Sed numquid licet laico taliter detinere clericum habentem administrationem ipsius?  Arg. quod sic infra, ne cler. vel mon. saecul. neg., sacerdotibus.  Sed non credo.  Et expone ibi, deprehendantur in fraudem verborum, scilicet reddendo rationem administrationis.  Ecclesia tamen illius qui taliter deprehenduntur in fraudem, non subvenit, quia post prohibitionem ecclesiae hoc fecerunt, ut ibi dicit, sicut volebant Iudaei capere Iesum in verbo, de poen. dist. 6, qui vult, vers. qui a Deo etc.  Simile ff. de pigner. act., locum.

 Interdictum huiusmodi
Hoc facere poterit decanus ex speciali consuetudine, ut civitatem vel ecclesiam maiorem supponeret interdicto.  Nam de iure communi secus est, infra, de his quae fi. a maior. par. cap., quaesivit.

 Tenebatur
Quia dum quis manet in crimine super quo appellat, non est audiendus, supra, de appell., consuluit 1; et supra, de appell., cum sit Romana.

 Iudicavit irritum
Quod facere non debuit propter appellationem decani, ut infra sequitur.  Et tamen interdictum non tenebat propter appellationem episcopi, quia qui facit quod ad ipsum non pertinet, etiam si bonum sit, improbatur, 96. dist., bene quidem.  Tanc.

 Diversos modos
Qui fuerunt illi, non dicitur hic.  Forsitan dixit episcopus quod paratus erat dimittere sacerdotem praestita cautione de restituendis rebus ecclesiae, vel de conservando ecclesiam indemnem, vel si decanus ostenderet ecclesiam illam et sacerdotem ad se pertinere.  Et ita fuit appellatio iusta.  Unde secundum hos vel consimiles modos volebat ei facere iustitiam, et ideo non tenuit interdictum, quia non erat notorium captionem presbyteri iniuriosam esse, unde non obstat, supra, de appell., consuluit 1.

 Legitime
Nota quod vocat appellationem legitimam propter probabiles causas quas expressit appellans, quod semper debet facere qui appellat, infra, de appell., ut debitus; et infra, de appell., cum speciali § 1; et supra, de elect., bonae 1; et infra, de appell., extravag. cordi.

 Variando
Unde non debuit audiri, supra, de appell., sollicitudinem, in fi.; 4. q. 3, placuit § item in criminali, vers. qui falso; 74. dist., gesta; 23. q. 7, quod autem; infra, de poeni., super his; et infra, ut eccl. ben., ut nostrum.

 Suspendendum
Sed non videtur quod sententia interdicti possit suspendi, cum enim interdictum et excommunicatio pari passu ambulent, supra, de appell., ad haec quoniam.  Et excommunicatio non possit suspendi, supra, de appell., pastoralis, ergo nec interdictum.  Sententia enim statim consequitur suum effectum.  Nam facti quidem quaestio in arbitrio etc., 2. q. 3, Euthemium § notandum.  Nec iudex potest efficere quin damnatum furti sequatur infamia, ut ff. de fur., non potest.  Ad hoc dicas quod sententia interdicti quam tulit decanus, fuit sub conditione vel in diem prolata, quia suspendit ecclesiam quandocumque episcopus esset praesens.  Simile ff. de hered. instit., quotiens § si quis ita.  Et talis sententia bene potest suspendi per appellationem, supra, de appell., praeterea requisiti.  Et ideo cum appellatio praecessit sententiam, non debuit postea nec potuit ferre nec exequi sententiam interdicti.  Potius tamen dic quod quantumcumque purum sit interdictum, potest suspendi.  Et in hoc differt ab excommunicatione sicut executio dignitatis alicuius suspenditur, 15. q. 8, si quis presbyter.  Sicut effectus acceptilationis suspenditur, licet non ipsa acceptilatio, ut ff. de donat. inter vir. et uxor., cum hic status § sive autem.  Unde si relaxatum est interdictum ad tempus, ipsum tamen manet, ff. de preca., sed si manente.  Nec est opus ut iterum revocetur, 26. q. 6, qui recedunt; et C. de curat. fur., cum aliis.  Et in casu isto si appelletur, non suspenditur interdictum, ut dictum est supra, de appell., ad haec quoniam.  Sed littera sequens, cum interim etc., contradicit expresse.  Unde si tempore suspensionis appelletur, non debet postea exequi interdictum, ut hic dicit, dummodo appellatio sit legitima.  Contrarium tamen dixerunt Laur., Vincen. et Tanc., ut dictum est supra, de appell., ad haec quoniam.  Sed ista littera obstat eis.  Sed quod hic dicit, intelligitur quando interdictum positum fuit in diem vel sub conditione.  Effectus vero excommunicationis suspendi non potest, quia quam cito quis est excommunicatus, est membrum diaboli, et est privatus sacramentis et communione fidelium.  Unde ad hoc ut efficiatur membrum Dei, necessaria est absolutio, 11. q. 3, excellentissimus.  Papa tamen posset eius effectum suspendere, infra, de sent. excom., si vero alicuius, quia de nulla sententia facit aliquam, 3. q. 6, haec quippe.  Maius enim est de nihilo aliquid facere quam de aliquo aliud vel nihil, de conse. dist. 2, re vera, vers. sermo igitur Christi qui potuit facere ex nihilo quod non erat etc.  Io.

 Exequendam
Quia appellatione interposita nihil est innovandum, 2. q. 6, post appellationem § appellatione; ff. nihil inn. appel., appellatione.  Ex hoc patet quod iudex post appellationem diffinitivam sententiam non debet executioni mandare, alioquin restituatur possessio appellanti antequam de appellatione cognoscatur, supra, de iureiur., venientes.  Et idem dicit hic inferius, quod appellatione interposita nihil debet innovari.

 Perturbare
Qui perturbat divinum officium sine poena excommunicationis potest eiici de ecclesia, infra, de sent. excom., veniens; infra, de sent. excom., cum voluntate § si qui vero.

 Deferendum
Primo non detulit, sed denunicavit interdictum nullum, ut supra dicitur.  Postea detulit quo ad processum principalis causae.  Et Apostolos concessit, ut hic dicit.  Tanc.

 Principale
Captio presbyteri fuit negotium principale, accessoria fuerunt interdictum et eius observatio.  Et sic patet quod idem iuris debet esse in accessorio quod in principali, supra, de offi. deleg., praeterea; et supra, de offi. deleg., prudentiam, ad fi.; et ff. de iuris., cui iurisdictio; ff. de regul. iur., cum principalis; supra, de appell., sollicitudinem, vers. nos igitur.

 Post appellationem
Huiusmodi appellationem dicit legitimam, et tamen factum decani fuit minus legitimum.  Simile infra, de concess. praeben., constitutus, quantum ad partem decisam.  Et sic videtur quod appellatio minus legitima impedit effectum excommunicationis.  Hic satis potuit esse ut factum decani fuisset minus legitimum, et tamen decanus ex alia causa postea potuit legitime appellare.

 Quam denunciationis
Hic videtur quod in dubio magis stetur appellationi quam denunciationi excommunicationis, et quam ipsi sententiae.  Cum tamen potius praesumendum sit pro sententia quam pro appellatione, quia appellans tenetur probare sententiam iniustam, ut supra, de appell., cum in ecclesia.  Et est simile ff. de minor., minor viginti quinque annis, in fi.  Io.  Credo quod cum dubitatur an teneat appellatio, potius vitandus est quam in dubio ei communicandum, arg. infra, de cleri. excom., illud.  Ber.

X 2.28.56 Ut nostrum

 Ut nostrum
Haec decretalis est pars illius quam habes infra, ut eccl. ben., ut nostrum.  Et per illam intellige istam.

 Revocavimus
Et ita quicquid postea factum fuit, non tenuit.  Et ita traditio sigilli postea facta non valuit tamquam a non suo iudice.  Simile supra, ut lite penden., ecclesia 2; supra, de offi. legat., licet; et supra, de postul. praelat., bonae 2.

 Cum plus
Sic ipso facto negat aliquis clericatum, infra, de sent. excom., contingit 2; et infra, de vit. et honest. cler., ex litteris.  Et plus est revocare negotium ad se quam sit appellare.  Sed post appellationem nihil est innovandum, supra, de appell., dilectis filiis; et supra, de appell., bonae.  Ergo multo fortius postquam superior ad se negotium revocat, inferior nihil facere potest, 2. q. 1, nomen.  Et si iudex dicat se velle referre negotium superiori, statim tenetur partibus tradere acta, infra, de appell., intimasti, si partes hoc approbaverint, C. de relat., super delictis.  Simile supra, de appell., dilecti filii 2, ubi de hoc.  Ber.

X 2.28.57 Oblatae

 Biennium
Supra, de appell., cum sit Romana; et supra, de appell., constitutus.

 A provocante
Supra, de appell., personas.

 Prorogari
Nisi ex iusta causa, supra, de appell., ex ratione; et supra, de appell., cum sit Romana, et hic.

 Appellatus
Idem est de appellante, supra, de appell., ex insinuatione; et supra, de appell., saepe.

 Pars appellata
Pars appellata non potest praevenire terminum legalem, nisi secundum quod hic dicitur, et 2. q. 6, ei qui § appellatore.  Terminum vero statutum ab homine neutra pars potest praevenire, infra, de appell., saepe.  Pars appellans infra terminum legalem quandocumque potest.  Et si vult, potest litteras impetrare, cum in eius favorem annus concedatur eidem, infra, de confirm. util. vel inutil., bonae.  Item et illud scias quod infra terminum legalem debeat causa appellationis esse terminata, nec potest ultra protendi, 2. q. 6, ei qui; et C. de temp. appel., cum anterioribus § ulti.; et C. de temp. appel., nemo.  Et nisi iusta causa prorogetur, supra, de appell., cum sit Romana; et supra, de appell., constitutus, et hic.

 Praecurrat
Et sic nemo debet praevenire diligentiam alterius captiose.  Simile 16. q. 3, placuit; et ff. ad Tert., sive ingenua sit mater § si mater 2.

 Prosequi
Etiam altera parte absente, tamen prius citata, ut hic patet, et 2. q. 6, ei qui § appellatore; et supra, de re iudic., cum Bertholdus; C. de temp. appel., cum anterioribus § illud.  Et est expressum infra, de appell., per tuas.  Ber.

 Periculum
Ne ecclesia in spiritualibus vel temporalibus ex mora detrimentum incurrat, in quo casu posset etiam lite non contestata procedi, supra, ut lite non cont., quoniam § 1; arg. supra, de appell., constitutus.

 Prioribus
Hoc intellige dum tamen priores litterae de alterius partis appellatione fecerint mentionem, alias non valerent veritate tacita impetratae, infra, de confirm. util. vel inutil., bonae; et supra, de rescript., ex parte S.

X 2.28.58 Per tuas

 Liquebit
Nota quod si iudici non liquet de causa, tunc debet constituere praesentem possessorem, nec audiretur adversarius nisi de proprietate, ut C. quom. et quan. iud. sent. prof., consentaneum.  Vel si liquet, procedat ad diffinitivam sententiam.  Et hoc intellige in casu altero istius decretalis, cum fuit appellatum testibus publicatis ante sententiam, ut supra, de dolo et contu., prout, ubi de hac materia plene dicitur.  Item si possessor est praesens et actor absens, tunc sive lis sit contestata sive non, potest dari diffinitiva sententia, si constet de meritis causae.  Et sic intelligitur supra, de dolo et contu., causam quae.  Et sic potest etiam intelligi supra, de restit. spol., audita; et C. quom. et quan. iud. sent. prof., authen. qui semel.  Sed si non liquet ei de causa, absolvet reum ab observatione iudicii, et in expensis condemnabit sibi actorem, C. de iud., properandum § si quidem.  Nec obstat quod dicitur, actore non probante, reus etsi nihil praestiterit, obtinebit, 6. q. 5, actor; et infra, ut eccl. ben., ut nostrum; et supra, de caus. poss. et propr., cum ecclesia.  Illa regula locum habet, cum ambo sunt praesentes.  Sed in alios casu huius decretalis, cum appellatur a sententia, debet illam confirmare vel infirmare, 2. q. 6, in fine.  Sed pone quod iudices priores qui tulerunt sententiam condemnationis, crediderunt actorem bene probasse intentionem suam, cum in veritate non probasset in causa appellationis.  Altera pars quae appellavit est absens per contumaciam, ut ibi dicit, et ille pro quo lata est sententia est praesens, iudicibus constat quod praesens non probavit.  Unde sententiam confirmare non possunt.  Credo quod cassanda sit sententia, et quia ille reus est contumax, adiudicabunt praesenti possessionem reservata quaestione proprietatis absenti, sicut facerent ante sententiam.  Vel dic quod sufficit tantum infirmare sententiam condemnando absentem in expensis, 2. q. 6, ei qui § appellatore.  Ber.

X 2.28.59 Ut debitus

 Deferatur
Simile C. quan. pro. non est nec., omnem.  Et sic est arg. quod iudices honorandi sunt propter suam dignitatem.

 Coram idoneo
Hoc ideo dicit, quia si conveniatur coram non suo iudice, non obest ei, quia debet allegare privilegium fori.  Nec praeiudicatur ei quod facit coram eo, supra, de iudic., at si clerici; et supra, de for. compet., si diligenti; et supra, de for. compet., significasti.  Et est arg. ad quaestionem, utrum interruptio facta sit per litem contestatm coram non suo iudice.  Quod non sit interruptio facta, patet, C. ne de stat. def., si pater.

 Ante sententiam
Nota quod dicit, ante sententiam, ergo de appellatione post sententiam nihil statuit, quia quod de uno dicitur, de alio negatur, 25. dist., qualis; et supra, de praesump., nonne, quod verum credo.  Et idem dicitur in decretali nova infra, de appell., extravag. cordi.  Et ita patet quod hodie idem iuris est in omnibus iudicibus delegatis et subdelegatis et ordinariis, a quibus non potest appellari, nisi causa rationabili allegata scripta vel non scripta, quia dicit coram idoneo iudice.  Et sic non habet locum hodie decretalis illa supra, de offi. deleg., super quaestionum § si vero duo, ubi dicit quod si delegatus alii committat vices suas, ab illo poterit appellari, licet causa sit appellatione remota commissa, sed quantum ad alia bene tenet.  Cum ergo remota sit appellatio ante sententiam ipso iure, ut hic probatur, quid operatur remotio appellationis, cum Papa semper scribat appellatione remota?  Io. dixit quod remotio appellationis hoc hodie operatur, ut post sententiam appellari npon possit, quin iudex possit mandare sententiam executioni non obstante appellatione, nisi habeat causam probabilem appellandi.  Sed si non est remota appellatio, tunc appellari potest post sententiam secundum quod appellabatur ante constitutionem istam, supra, de offi. deleg., super eo.  Sed hoc non est verum, quia de appellatione post sententiam nihil statuitur per istam constitutionem, ut dixi.  Et Io. etiam non persistit in hoc, immo dicit quod si remota est appellatio, non potest appellari nisi in casibus expressis a iure, supra, de appell., pastoralis.  Et si non est remota, tunc appellatur quotiens habet probabilem causam appellandi, talem quae si esset probata etc.  Unde potest dici quod illud idem operatur hodie remotio appellationis, cum apponitur in litteris quod olim operabatur, quia potest appellare in causis tantum expressis a iure.  Licet sit remota appellatio in non expressis, non poterit appellare, ut supra, de appell., pastoralis, ubi notantur quidam de illis casibus.  Et ita per remotionem appellationis non posset hodie appellari in casibus non expressis, sed in aliis posset.  Ex vi huius constitutionis potest appellari ubicumque quis gravatur, licet gravamen non sit expressum in iure.  Et quia iniquum erat quod aliquis evidenter gravatus non posset appellare, qui habebat probabilem causam appellandi, cum casus ille non esset expressus in iure, emanavit ista constitutio, qua cavetur quod quicumque habet probabilem causam appellandi, talem quae si esset probata etc., licet illud gravamen non sit expressum in iure, possit appellare.  Et ita haec constitutio ad alia extenditur quam illa decretalis supra, de appell., pastoralis.  Quotiens enim nova lex constituitur, ad eas species pertinere non videtur quibus specialiter ipsa lege poena addita est, ff. de poe., sanctio legum.  Et ita constitutio ista permittit appellare ubi remotio appellationem prohibebat.  Ergo sive sit remota appellatio in litteris sive non, idem iuris est.  Si enim non est remota appellatio, potest appellare, ubicumque permittitur appellatio per iura specialia, ut supra, de appell., postremo; et supra, de appell., ex parte 1; et supra, de appell., significantibus, et in omnibus consimilibus.  Ubi exprimitur in decretali quod possit appellari, et beneficio istius constitutionis potest appellari in omnibus aliis casibus non expressis ubi exprimitur talis causa, quae si foret probata, legitima esset, licet illa non sit scripta in iure.  Et ita patet quod remotio appellationis quo ad veritatem nihil operatur, sed potius apponitur ad cautelam, quia plus timeri solet quod specialiter prohibetur, quam quod generaliter imperatur, 23. dist., quamquam, et consuetudo est ecclesiae.  Et tam in principalibus quaestionibus quam in incidentibus remota est appellatio per istam constitutionem, et coram quocumque iudice, nisi cum quis gravatur in casibus expressis vel non expressis, et sic Papa removet id quod iam remotum est de iure.  Sic concedit Papa quod de iure communi concessum est, supra, de iureiur., et si Christus, in fi.

 Absque rationabili causa
Sic ergo remota est per istam constitutionem quaelibet appellatio, quae absque rationabili causa apponitur.  Quid ergo operatur clausula de remotione appellationis, quae tota die apponitur in rescriptis?  Dicunt quidam quod nihil, sed apponitur ad cautelam, quia plus timetur quod specialiter iniungitur quam quod generaliter imperatur, infra, de haeret., si adversus; et 23. dist., quamquam.  Sed contra istos opponitur quod secundum eos ista clausula frustra membranas occupat, contra illud quod legitur 19. dist., si Romanorum.  Item pro nihilo est facta decretalis quae distinguit, an praedicta clausula ponatur in medio litterarum.  Et secundum hoc tantum praemissa amplectitur, an ponatur in fine, ut sic omnia praemissa comprehendat, infra, de appell., inquisitioni, quae post hanc constitutionem emanavit.  Idcirco alii dixerunt, quod haec constitutio etiam tantum in ordinario locum habet, contraria autem in delegato loquuntur, sed propter hoc non est soluta quaestio, quid praedicta clausula operetur.  Tertii dicunt quod ante sententiam nihil operatur, quia remota est appellatio quaelibet, nisi ex causa probabili fiat per istam constitutionem, sed post sententiam impedit executionem etiam sententiae, si propter causam expressam in iure fuerit appellatum, supra, de appell., pastoralis.  Pro ista sententia facit opinio supra, de offi. deleg., super eo, in fi.  Ibi enim dicitur quod si ille cui est causa commissa appellatione remota suam sententiam velit executioni mandare in praeiudicium alterius partium, inter quas causa vertitur, poterit appellari.  Unde tenet ibi ratio, quia non illis, scilicet episcopo vel archidiacono, sed partibus inter quas causa vertitur, appellationis remedium est sublatum.  Et sic auditur ibi episcopus vel archidiaconus appellans, quia non est eis appellatio interdicta.  Ergo per oppositum partes inter quas causa certitur non poterunt appellare, quia eis appellationis remedium est sublatum, et sic non obstante partium appellatione sententia mandabitur executioni, quia prohibitae sunt appellare, cum alias appellatione pendente nisi esse praedicta clausula, non posset sententia executioni mandari, supra, de iureiur., venientes; et supra, de appell., dilectis filiis.  Istorum sententia impugnatur in eo quod dicunt, quod ante sententiam nihil operatur.  Est enim reperire casum in quo habet necessario operari.  Nam secundum canones omissis omnibus mediis potest ad Papam appellari, supra, de appell., sollicitudinem; et supra, de appell., si duobus; 2. q. 6, ad Romanam omnes; 2. q. 6, omnes episcopi; 2. q. 6, si quis vestrum; 2. q. 6, si quis putaverit; 2. q. 6, ad Romanam ecclesiam ab omnibus.  Pone ergo quod mihi a Papa est causa commissa appellatione remota.  Committo tibi litis contestationem tantum, mihi caeteris reservatis.  Facta litis contestatione coram testibus, tu vis testes recipere, et sic fines mandati excedis, et sic potest a tua audientia appellari.  Sed ad quem appellabitur, numquid ad Papam, cum ad eum omnibus omissis mediis appellari valeat, ut dictum est supra?  Certe non.  Et si sic fieret, appellatio non valeret, quia ex virtute praedictae clausulae ad me est tantummodo appellandum, quia mihi de iurisdictione reservavi, supra, de offi. deleg., super quaestionum § porro, vers. si causa sit ei appellatione remota commissa etc.  Ergo a contrario sensu si causa non esset appellatione remota commissa, posset appellari ad Papam per iura praedicta.  Nec opponas de praesenti constitutione, quia non potest nisi ex causa probabili ibidem appellari, quia ego posui quod ex causa probabili appellatur, quia fines mandati excedis.  Et sic secundum hanc constitutionem appellatur.  Sed non potest appellari ad Papam, quia inhibita est appellatio in rescripto.  Et appellatur hic ante sententiam diffinitivam.  Unde per istum § tam ista sententia quam prima etiam impugnatur.  Unde dicunt quarti quod ante senentiam et post sententiam idem operatur, videlicet quod non possit appellari nisi ex causa in iure expressa.  Pro istis est casus decretalis supra, de appell., pastoralis, quem intelligo quod non possit appellari nisi ex causa expressa in iure, quantum ad hoc quod processus iudicis per appellationem valeat impediri, sed gravatus ex causa probabili poterit appellare.  Et si de gravamine constiterit, poterit per superiorem removeri, ut ibi dicitur.  Nec obstat haec decretalis.  Nam haec dicit quod ex causa probabili appellari potest, et illa dicit idem.  Sed dicit illa quod iudex non tenetur appellationi deferre, ex quo causa non est expressa in iure, nec ista dicit quod teneatur, et ideo non contradicunt.  Patet ex praemissis quod omnibus omissis potest appellari ad principem.  Et tamen recipit instantiam in praeallegato § porro.  Unde ut illa materia planius et plenius pateat, ita est distinguendum, quia appellatur quandoque ab ordinario, quandoque a delegato, quandoque a subdelegato.  Si ab ordinario, planum est quod ad proximum superiorem est appellandum, 2. q. 6, placuit; et 2. q. 6, canonizata; 2. q. 6, anteriorum § ad hoc, cum concordantiis.  Tamen nihilominus omissis mediis potest appellari ad Papam, supra, de appell., si duobus; et supra, de appell., sollicitudinem; 2. q. 6, ad Romanam omnes; 2. q. 6, omnes episcopi; 2. q. 6, si quis vestrum; 2. q. 6, si quis putaverit; 2. q. 6, ad Romanam ecclesiam ab omnibus.  Si autem appellatur a delegato, subdistingue: quia aut est delegatus ad universitatem causarum, aut ad unam causam tantum.  Si ad universitatem causarum, ut est vicarius episcopi, non appellabitur ad episcopum, sed ad eum ad quem appellaretur ab episcopo, scilicet ad archiepiscopum, ut in constitutione Inno. iiii infra, de appell., extravag. Romana.  Tamen omisso archiepiscopo et aliis mediis posset appellari ad Papam, ut dictum est supra.  Si autem appelletur a delegato ad unam causam tantum, si est delegatus a principe, tantum ad principem appellabitur.  Si est delegatus ab alio, appellabitur ad eum qui ipsum delegavit, ff. quis a quo appel., quod dicitur, in princ.  Sed ei illo omisso appellari posset ad principem, ut dictum est supra.  Si vero appelletur a subdelegato, subdistingue: quia aut est subdelegatus delegati a principe, aut subdelegatus delegati a non principe.  Si est subdelegatus delegati a principe, aut ille delegatus subdelegavit totam causam, et tunc potest appellare tantum ad principem, aut sibi aliquid de iurisdictione retinuit.  Et tunc si sit remota appellatio in rescripto, non potest appellari ad Papam vel ad principem, sed ad delegatum tantum qui subdelegavit.  Sed si non est remota appellatio, posset appellari ad delegatum qui subdelegavit, et nihilominus ad Papam eo omisso, ut supra, de offi. deleg., super quaestionum § porro.  Et per iura praemissa, quibus probatur quod omnibus omissis potest appellari ad Papam, si autem appellatur a subdelegato delegati a non principe, potest appellari ad eum qui delegavit, ff. quis a quo appel., quod dicitur, in princ.; et ff. quis a quo appel., dato.  Et nihilominus eo omisso ad Papam, ut per iura praeallegata patet.  Si queras quomodo delegatus a non principe potest alii causam delegare, contra id quod legitur in decretali supra, de appell., cum causam, respondeo: illud intelligo quando alicui causarum universitas est commissa, sicut est vicarius episcopi, qui potest alii causam delegare, ff. de iud., cum praetor; et constitutione Inno. iiii supra, de for. compet., extravag. Romana § nec a contrario sensu.  Quod autem saepius dictum est, quod omnibus omissis potest ad principem appellari, intelligo secundum canones esse verum, sed secundum leges si fuerit omisso medio ad principem appellatum, remittit princeps causam appellationis ad eum ad quem debuit appellari, ff. de appellat., imperatores.  Item quod dictum est supra, quod a subdelegato delegati a principe, qui totam causam subdelegavit vel cui erat causa appellatione remota commissa, potest appellari ad principem, intellige secundum canones non secundum leges, ut in utroque casu appellaretur ad delegatum qui subdelegavit, C. qui pro sua iur. iud., in causarum, ad fi.  Vel solve contrarietatem illius legis ut notatur in praedicti decretali supra, de offi. deleg., super quaestionum § porro.

 Si dicat
Et si propterea appellaverit, eius appellatio non est admittenda, 2. q. 6, non solent § eius qui; ff. de appellation. recip., eius qui.  Et sic correcta sunt iura illa supra, de appell., meminimus; et supra, de appell., ad haec sicut; et supra, de offi. deleg., cum causa.  Quia non prodest nuncium praemisisse ad superiorem, nec prodest etiam habere litteras quod plus est, quae nondum sunt iudici praesentatae, ut hic dicit.  Ratio huius constitutionis fuit, ne quis sine causa declinet examen ordinarii iudicis, ut proprius honor debitus iudicibus deferatur, C. quan. pro. non est nec., omnem.  Unde sicut non potest declinari iudicium eius per appellationem frustratoriam, sic nec per missionem nuncii, quia per missionem nuncii non intelligitur provocasse facto vel verbo, cum causa nondum esset mota nec comminata nec ad iudicem aliquo modo insinuata.  Unde licitum est adversario ad iudicium provocare et ius suum prosequi coram ordinario.  Et ita praevenire adversarium, nec prodest illi litteras allegare, si nondum sint iudici praesentatae.  Et ita quasi praeventus oportet eum coram ordinario respondere, quia iudices illius non prius dicuntur iurisdictionem recepisse cum effectu, nisi cum eis litterae praesententur, supra, de appell., super eo 2, in fi.  Sic cum quis citatur, si postea pendente citatione mutaverit domicilium quasi praeventus, oportebit eum respondere, supra, de for. compet., proposuisti.  Sic et iste qui iam habebat litteras in archa sua praeventus est.  Praeterea si per secundum rescriptum non tollatur iurisdictio delegata, nisi de ea fiat mentio, multo fortius videtur quod non tollatur ordinaria, nisi de ipsa fiat mentio.  Facilius enim tollitur extraordinaria quam ordinaria, 3. q. 3, induciae § ei autem.  Super hoc dicas quod si iurisdictio ordinaria iam coepta est per solam citationem, ammodo non potest tolli quantum ad causam illam per litteras Papae, nisi de hoc fiat mentio in rescripto sicut et in delegata.  Sed si ordinaria iurisdictio non est coepta per citationem, praevenitur bene per rescriptum prout quotidie fit, nec est necesse fieri mentionem in rescripto de ordinaria.  Et hoc ideo, ut dicit Io., quia ordinaria iurisdictio generalis est.  Unde tollitur per specialem, quantum ad illam speciem quae delegatur, supra, de rescript., pastoralis, arg.; et supra, de rescript., sicut Romana.  Et eo ipso quod Papa scienter committit causam, eam transfert a potestate ordinarii, supra, de offi. deleg., pastoralis § praeterea.  Et tu dicas aliam rationem meliorem, cum enim dominus Papa sit iudex ordinarius omnium hominum, ut 9. q. 3, cuncta.  Potest quilibet eum adire per simplicem querelam re integra.  Et ipse potest cognoscere vel delegare.  Nec est necesse quod faciat mentionem de iurisdictione minoris, et per appellationem itur ad ipsum, sicut in delegato contingit, de quo minus videtur, supra, de offi. deleg., quia quaesitum.  Item et hic corrigitur istud supra, de rescript., plerumque, ut statim quis possit alium praevenire habentem priores litteras quae non sunt iudici praesentatae.  De hoc tamen dixi supra, de rescript., sicut Romana.  Et ita patet quod ille qui primo suas litteras exhibet iudici sive praevenit alium in citatione facienda per ordinarium vel per delegatum, ille obtinebit.  Ad hoc facit supra, de rescript., capitulum.  Et ita non refert quae sint primae vel secundae re integra existente.  Et sic intelligitur constitutio ista, re non integra existente.  Locum habent alia iura in quibus cavetur quod non valet secundum rescriptum, nisi faciat mentionem de primo.

 Delegato
Et ita videtur quod si primae litterae delegato sint assignatae, non potest praeveniri ab ordinario vel delegato per secundas nisi fiat mentio de primis.  Sed quid si non procedant primi iudices, numquid valebunt secundae?  Vel quamdiu debent expectare secundi, si non possunt primi procedere impediti iusta de causa?  Potest dici quod in hoc casu locum habeat decretalis illa supra, de rescript., plerumque, ut si non procedant primi iusta causa cessante, valeant secundae.  Sed si non curant procedere, tunc moneantur per ordinarium vel per secundum delegatum, ut procedant infra terminum competentem, quia unus iudex propter negligentiam amittit iurisdictionem, et alter postea procedit in causa, supra, de offi. ord., significavit; et supra, de offi. deleg., prudentiam, in fi.; supra, de for. compet., licet ex suscepto; et supra, de for. compet., ex tenore, ne de dolo et malitia pars altera commodum consequatur, quia dignum est ut per negligentiam sive dolum perdat iurisdictionem.  Ista notula intelligitur cum primae litterae sunt iudici praesentatae, nulla citatione facta per eas.  Sed non est curandum de his quae in illa dicuntur, quia littera ista priusquam etc., debet intelligi prout dicitur in secunda notula, quae incipit: sed numquid, et in fine illius notulae.  Et si propterea quia non dicitur praeventa iurisdictio per solam praesentationem, licet littera ista hoc innuat.

 Assignatae
Sed numquid sola praesentatio litterarum sive assignatio sufficit, ut non possit praeveniri ab ordinario sive ab alio delegato?  Ex hac littera videtur quod sola praesentatio sive assignatio non sufficiat.  Quoniam video quod si duo sint ordinarii, possum adversarium meum convenire coram altero quem voluero eligere, non obstante si adversarius dicat quod volebat et deliberaverat me convenire coram alio cum quo tractaverat, nisi ipsius citatio praevenisset.  Et idem credo in legatis sive delegatis, sive in delegato et ordinario re integra.  Rem intelligo integram ante citationem per quam iurisdictio perpetuam est, et non per praesentationem, supra, de offi. deleg., gratum.  Unde quod dicit, prius etc., supplendum est maxime, quia idem est post praesentationem et ante citationem, nisi aliud viderem.  Et hoc dicitur in fine illius notulae.  Et si propterea per solam praesentationem vel additionem ordinarii nulla esset, facta citatione non est praeventus adversarius, sed per citationem praeventus est, supra, de for. compet., licet ratione.  Et per solam citationem iurisdictio perpetuatur et non per solam praesentationem.  Si alibi inveneris ubi dicatur quod sola praesentia sufficiat, reducas illa ad id quod hic dicitur.  Ber.

 Ex rationabili
Colligiter evidenter ex hac littera quod semper causa appellationis talis, quae si esset probata legitima esset, proponenda est coram iudice a quo appellatur, ut infra, de appell., cum causam, in fi., ubi dicitur de hoc.  Sed potest quaeri quae causa dicatur probabilis, utrum illa quae videtur iudici vel aliis?  Videtur quod hoc non sit referendum ad opinionem iudicis, infra, de sent. excom., sacro.  Sicut nec ad opinionem iudicis refertur quid dicatur manifestum, sed ad ipsam rei veritatem, infra, de verb. sign., cum olim.  Ad idem facit 3. q. 7, iudicet.  Sententiabit enim iudex in hoc secundum quod sibi videtur, habita tamen collatione sapientum si non esset certus, arg. ff. de recepti., qualem.  Et iudex aestimabit ex opinione animi sui ea quae proponuntur, arg. 4. q. 3, si testes § item saepe sit.  Si vero iudex non potest certificari an sit probabilis vel non, in tali dubio deferat appellationi, infra, de sent. excom., sacro, ad fi.  Quicumque enim appellat a gravamine sive in iudicio sive extra, causam rationabilem debet allegare in scriptis secundum tenorem constitutionis Inno. iiii infra, de appell., extravag. cordi.  Alias reputabitur non appellans, ut ibi dicitur.

 Rationabiliter
Quia causa quam proposuit in appellando non fuit probabilis, ut ex eventu causae apparet.  Quid autem debeat probare appellans in causa appellationis dicitur infra, de appell., interposita, ubi de hoc.  Sed qualiter remittitur ad illum a quo appellavit, cum habeat eum suspectum, supra, de appell., ad haec si in?  Sed non potest dicere illum suspectum cum ex propria culpa processerit illa suspicio, sicut ille qui non prosequitur appellationem, supra, de appell., personas; et supra, de appell., cum sit Romana.

 In expensis
Hoc generaliter obtinet quod qui deficit in appellatione, punitur in expensis, supra, de testib., significaverunt.  De expensis istis plene dicitur supra, de dolo et contu., finem; et supra, de rescript., quia nonnulli.

 Alioquin
Hic patet quod si iudex appellationis pronunciat appellationem tenere, quod per hoc non expirat eius officium, sed incipiet postea cognoscere de causa principali, C. de reb. credit., generaliter § sin autem; et in Auth. de sanct. episc. § si quis contra aliquem, in 1. constitutione, coll. 1.  Dicas quod hoc locum habet quando appellatur a gravamine ante sententiam, quia tunc iudex datur quasi sub conditione quo ad principalem causam, unde primo cognoscit de gravamine.  Et si inveniat legitimam appellationem, tunc pronunciat legitime appellatum fuisse, et postea procedit super principali.  Si male appellaverit, pronunciabit male appellatum, et remittet partes ad priores iudices in expensis appellantem condemnando, ut hic dicitur.  Et sub hac forma semper rescribitur quando appellatur a gravamine.  Si vero appellatur a sententia diffinitiva, tunc iudex debet cognoscere de meritis causae, et videre an bene vel male sit iudicatum.  Et si bene sit iudicatum, confirmabit sententiam, vel cassabit si male iudicatum fuit, ut 2. q. 6, in fine; et C. de appellat., eos.  In quibus dicitur quod iudex tantum pronunciare debet sententiam iustam vel iniustam.  Si vero plura capitula sint in sententia sive plures articuli, iudex pro parte potest confirmare et pro parte cassare et reformare sententiam secundum quod iustum fuerit, infra, de testamen., Raynutius; et infra, de testamen., Raynaldus.

 Causis
Illae enim semper sunt referendae ad sedem Apostolicam, infra, de bapt. et eius effect., maiores.  Quae dicantur maiores causae notatur supra, de offi. legat., quod translationem.

X 2.28.60 Cum cessante

 Comminando
Videtur ergo quod si iudex comminatoria verba proferat parti, quod ex hoc possit appellari, nisi de hoc satisfaciat iudex.  Quod tamen non est verum, quia ex officio suo comminari debet, ff. de iud., in peremptorio; et supra, de in integ. restit., tum ex litteris, in fi.  Nec etiam debet statim quis moveri propter asperitatem verborum, supra, de rescript., si quando.  Sed qualiter iudex potest mutare consilium suum in alterius iniuriam contra regulam istam, ff. de re iud., nemo?  Sed certe eodem modo quo appellans potest mutare consilium, ut 2. q. 6, ei qui § si quis libellos, sic et iudex.  Et intellige si appellans adhuc non fecit sumptus ad prosequendam appellationem, ff. de condi. caus. dat., si pecuniam, in princ.  Sed si sumptus vellet reficere, potest adhuc revocare gravamen, quia iam non interest illius, infra, de appell., interposita § 2.  Sed numquid iudex post decem dies potest mutare suam interlocutoriam?  Videtur quod non, quia postea transit in rem iudicatam, sicut etiam in diffinitiva, supra, de elect., cum dilectus; et supra, de testib., significaverunt, ad fi.  Arg. contra ff. de re iud., quod iussit.  Potest dici quod licet transeat in rem iudicatam quo ad hoc quod post decem dies non possit appellari, non tamen quo ad iudicem, quin possit revocare suam interlocutoriam, quia et appellans post decem dies potest renunciare appellationi, quia ipso facto renunciat quis eo quod non prosequitur ipsam, supra, de appell., personas.  Advertat tamen qualiter corrigat suam sententiam sive errorem, quia si ita dicat: ego revoco sententiam meam, sive corrigo errorem meum, sic fatetur se errasse.  Et sic ille habuit probabilem causam appellandi, et sic videtur iurisdictio ab illo translata sit.  Et sic canon non posset reddere sibi iurisdictionem, cum fateatur causam a se translatam.  Curialius ergo dicat: non credo te gravasse, sed si gravavi te in aliquo, illud revoco.  Arg. colligitur ex hac decretali quod interlocutoria non transeat in rem iudicatam.  Sed verum est quod non transit, ut dictum est, quin iudex bene possit illam revocare re integra.  Sed quantum ad illum contra quem lata est sententia, si non appellet infra decem dies, bene transit.  Et sibi imputetur quod non appellavit, quia sententiae acquievisse videtur, arg. supra, de re iudic., quod ad consultationem.  Io.  Item hic est arg. quod actio semel extincta non reviviscit, arg. ff. de bon. poss. sec. tab., qui ex liberis § qui testamento.  Et est contra illud de conse. dist. 4, quaeris; et ff. de solut., qui res § aream.  Sed hoc est beneficio huius constitutionis, et quia iudicis est corrigere quod minus legitime fecerit, infra, de accusat., qualiter et quando 1.  Alia iura plura hoc dicunt.

X 2.28.61 Cum speciali

 Prohibitione
Quam habes infra, de sent. excom., sacro.

 Competenti
Trina scilicet, ut 16. q. 7, omnes decimae; 17. q. 4, de presbyterorum; et 24. q. 3, de illicita.

 Coram eodem
Supra, de appell., secundo.

 Iustae suspicionis
Quid si dubitetur an sit iusta, quia non est in iure expressa et alias dubitaretur?  Respondeo: arbitri electi de hoc cognoscant, primo an sit iusta, quia omnia quae ad hunc articulum pertinent, ad arbitros pertinent, supra, de offi. deleg., suspicionis.

 Cum iudice
Hoc intellige quando iudex ordinarius procedit ex officio suo contra aliquem ad famam vel clamorem, infra, de accusat., qualiter et quando 2.  Et sic loquitur ista constitutio in ordinario, ut bene declarant sequentia.  Aliter intelligi non potest.  Et ita tam in ordinario iudicio quam extraordinario, scilicet inquirendo potest iudex recusari.

 Tertium
Sub hac forma non posset compromitti in duos, ut si dissentiant tertium eligant, supra, de arbitr., innotuit; et ff. de recepti., item si unus § si in duos.  Sed si in duos simpliciter compromittatur, si dissentiunt, praetor eos cogere debet ut concordent vel tertium assumant, ff. de recepti., item si unus § principaliter; et supra, de offi. deleg., suspicionis § 1.  Item arg. quod arbiter quantum ad hunc casum posset egredi fines iniunctos, quod verum est auctoritate huius constitutionis, alias non potest, supra, de arbitr., cum dilectus; ff. de recepti., non distinguemus § ulti.  Ber.

 Districto praecepto
Et sic videtur quod idem faciat praeceptum canonis, quod facit praeceptum iudicis, ut beneficio huius canonis teneantur concordare vel alium eligere.  Sed quia canon iste poenam istam non imponit, iudex recusatus compellat illos et poenam eis imponat si non concordant, supra, de offi. deleg., suspicionis, in fi.  Quae sit potestas istorum arbitrorum dicitur supra, de offi. deleg., suspicionis, in fi.

 Terminum
Ab ipso iudice praefigendum, infra quem arbitri suspicionis negotium terminare procurent, infra, de appell., extravag. legitima, in concilio Lugdunensi, quae corrigit illam supra, de offi. deleg., suspicionis, in hoc tantum.  Et merito iudex recusatus arbitris iterum terminum praefigere debet, infra quem causam suspicionis determinent, sicut iudex a quo appellatur potest et debet praefigere terminum appellanti, infra quem causam appellationis prosequatur.  Alioquin in causa procedat, ut in § sequenti, et supra, de appell., saepe.  Et eadem ratio est in utroque casu, scilicet ne praetextu frivolae appellationis vel recusationis negotium prorogetur.  Ideo decretalis illa supra, de offi. deleg., suspicionis, corrigitur quantum ad hunc articulum.  Ber.

 De recusatoris
Nota ergo quod haec constitutio loquitur in ordinario, quod ex eo probatur quod iudex recusatus committit alii negotium illud, quod non potest facere delegatus invito recusatore, supra, de appell., secundo.  Immo statim suspensa est potestas ipsius, ut ibi dictum est, quae loquitur in delegato tantum.  Sic supra, de for. compet., si quis contral et 11. q. 1, pervenit; et supra, de appell., ad haec si in; et infra ubi ordinarius recusatus committit alii causam, probata primo suspicione secundum tenorem huius constitutionis.  Sed contra supra, de for. compet., licet ex suscepto, ubi ordinarius recusatus non committit negotium, immo ibi recurritur ad alium iudicem.  Sed illa loquitur secundum consuetudinem loci, cum vacat imperium, nec continetur ius commune.  Et sic patet ex hac constitutione quod ordinarius potest recusari, et causa suspicionis probanda est coram arbitris.  Et secundum determinationem istius intellige iura praedicta, quae loquuntur de recusatione ordinarii.  Et nota quod haec clausula de recusatoris assensu, secundum Io. si determinet totalem disiunctam, committat negotioum vel ad superiorem remittat, in optione recusatoris est, an velit negotium committi, an ad superiorem referri.  Et dicit Io. quod intellectus iste probabilis est.  Si determinat primam partem tantum, tunc littera vult quod secundum voluntatem recusatoris eligenda sit persona cui committat negotium, dum tamen non sit suspecta.  Intellectus iste non videtur probabilis, immo improbabilis.  Iniquum enim esset quod actor ad voluntatem ipsius rei ipsum conveniat.  Nam pro modica causa quandoque traheret eum ad Papam, ut illum fatigaret laboribus et expensis.  Et sic posset saepe contingere, quod potius renunciaret liti quam vellet taliter laborare.  Vel posset eligere talem, licet illum recusare non possit, quia causam suam male tractaret.  Unde dicas de recusatoris assensu et etiam de assensu actoris, ut de utriusque partis assensu, committat negotium recusatus, quod probatur supra, de for. compet., si quis contra; et supra, de appell., ad haec si in; et infra ubi dicitur: te insistente iudicem eligant ipsae partes.  Partes enim communi consensu iudices eligere debent cum ordinarius recusatur, 11. q. 1, pervenit.  Si partes non concordaverint, tunc iudex committat alicui personae neutri parti suspectae, et quod dicit de recusatoris assensu, praecipue intellige quod requirendus est assensus recusatoris, ne iterum recuset illum ex quo consentit in illum, supra, de offi. deleg., insinuante; et supra, de offi. deleg., super quaestionum § nos; et supra, de offi. deleg., super quaestionum § verum; et 3. q. 3, induciae § offeratur.  Et similiter consensus actoris requirendus est, ne ipsum postea recuset, quia licet sit actor, posset eum recusare, ut supra, de for. compet., si quis contra.  Numquam fuit intentio domini Papae, quod potestas committendi resideret penes recusatorem, et in potestate iudicis est remittere negotium ad superiorem vel committere de assensu recusatoris et etiam actoris, ut dictum est.  Et haec determinatio de assensu recusatoris determinat tantum hoc verbum committat.

 Confessione
Ita patet quod non admittitur appellatio contra confessionem, vel si excessus sit manifestus evidentia rei vel alio legitimo modo, puta per sententiam.  Istis tribus modis factum dicitur notorium, infra, de cohab. cler. et mul., quaesitum.  Confessus non auditur appellans, 2. q. 6, quicumque.  Consuevit tamen dici quod sola confessio non impedit in criminali, quin possit appellari, 2. q. 6, ei qui § sunt quorum.  In civili tamen si vellet probare errorem, auditur, ff. de confes., cum fideicommissum; supra, de confess., ex parte.  Sed hic non admittitur, quia a correctione non appellatur et extra ordinem agitur hic.

 Infra terminum
Nota quod triplex est terminus, ut notatur supra, de appell., personas.  Et ibi illud videas.

 Procedat
Ad petitionem adversarii, ut differat a sequenti, quando iudex ex officio suo procedit.

 Coram superiore
Sed qualiter procedet superior, quando episcopus procedit ex officio, numquid vocabitur episcopus?  Credo quod sit vocandus, ut defendat processum suum si voluerit, sicut vocaretur adversarius in alio casu, cum est ibi actor et reus.  Nec tunc necesse est iudicem esse praesentem, qui tulit sententiam, quia ius eius non laeditur, arg. 2. q. 6, hoc etiam.

 Defecerit
Et sic videtur quod appellans teneatur probare se iuste appellasse, quod est verum si appellatio recipitur, alias non, infra, de appell., interposita.  Et sic praesumitur pro sententia iudicis, supra, de renunciat., in praesentia.  Arg. contra supra, de probat., quoniam.  Sed dic quod praesumitur pro sententia iudicis, ex quo apparet de actis, sed pro processu non praesumitur, si dubitaretur de ipso, nisi quatenus constiterit, ut in constitutione illa supra, de probat., quoniam.

 Has constitutiones
Scilicet praesentem et illam infra, de sent. excom., sacro.

 Regulares
Supra, de appell., reprehensibilis; et supra, de appell., inter caetera.

X 2.28.62 Cum causam

 Ad proponendum
Quod iudex ex officio suo etiam facere debet, supra, de re iudic., inter monasterium; et supra, de except., pastoralis.

 Pacifice
Propter quod petitio adversae partis fieri non debebat.  Et sic fuit lis contestata.

 Litis contestationem
Quod verum est, ut 3. q. 6, si quis episcoporum § exceptio; et supra, de re iudic., inter monasterium; et C. de exception., si quis.

 Iudices
Delegati.

 Testium
Quibus receptis iudices delegati examinationem quorundam testium commiserunt quibusdam, qui vices suas aliis commiserant, et illi quosdam testes receperunt.  Primi iudices delegati approbaverunt receptionem illorum testium, cum de iure talis receptio non valeret, propter quae gravamina extitit appellatum.

 Eadem die
Sed numquid est istud necessarium, ut eadem die debeat revocari vel quandocumque ante sententiam?  Videtur quod quandocumque ante sententiam, ut supra, de confess., ex parte; C. de iuris et fact. ignor., error facti; et infra, de censib., olim, ubi de hoc.  Vel saltem usque ad triduum, C. de error. advoc., sententiis.  In casu isto videtur quod eadem die debeat revocari, vel saltem antequam fiat aliquid in causa, per quod videatur approbare huiusmodi confessionem, puta si producerentur testes, vel si aliquid aliud fiat quod tantum post litem contestatam fieri debet.

 Lis contestata
Ergo videtur quod si non probabit, quod confessio eadem die fuerit revocata, per consequens lis fuit contestata.  Et sic per indirectam confessionem advocati etiam fit litis contestatio.  Simile supra, de dolo et contu., prout.  Arg. contra supra, de elect., dudum ecclesia; et supra, de litis contest., olim, ubi dicitur quod per narrationem et responsionem fit litis contestatio.

 Delegatus
C. de iud., a iudice; et supra, de offi. deleg., super quaestionum § si vero.  Per hoc patet quod reprobata est opinio illorum qui dicunt quod subdelegatus post litem contestatam potest alii vices suas subdelegare ad instar procuratoris qui post litem contestatam factus est dominus litis, unde potest postea dare alium procuratorem, C. de procur., nulla; et C. de procur., neque.  Et sic volunt intelligere illam decretalem supra, de re iudic., cum Bertholdus, quae expresse contradicit huic.  Sed illa non continet ius quantum ad hoc nec fuit obiectum.  Et ita per patientiam toleratur, infra, de praeben., cum iamdudum, in fi.  Quod ius non contineat, patet per hoc quod hic dicit, quod non nisi delegatus a principe causam potest alii delegare, non distinguendo ante litem contestatam vel post, et ita ibi non potuit de iure delegari.  Est ergo tenendum quod subdelegatus alii subdelegare non potest, quia sic et illi possent iterum subdelegare, quod esse non debet.  Et est simile in excommunicatione, quae non transit in tertiam personam.  Et quod dicitur delegatus ab alio quam a principe non potest alii causam delegare, intellige de eo qui est delegatus ab alio ad unam causam tantum.  Nam si esset ei delegata universitas causarum, bene posset unam causam alii subdelegare, ff. de iud., cum praetor § 1.  Alias non potest, ff. de off. procon., legatus, quia quasi ordinarius videtur.

 Dummodo haec
Sed numquid possit in causa appellationis proponere aliam causam quam non expressit in appellando?  Videtur quod sic, supra, de appell., constitutis 2.  Item et nova causa potest opponi in causa appellationis, et nova instrumenta et allegationes, supra, de fide instrum., cum Ioannes; ff. de appellat., scio; supra, de testib., fraternitatis; et C. de temp. appel., per hanc; et supra, ut lite non cont., accedens 2.  Sed contra videtur expressa supra, de appell., ut debitus, ubi dicitur quod qui appellat, causam appellationis propter quam appellat, debet allegare coram iudice.  Et hic expresse idem dicit littera ista, dummodo haec in appellationis causa expressa fuerint, et infra, de appell., dilecto filio.  Super hoc ita distingue: aut appellatur a gravamine ante sententiam diffinitivam aut a sententia diffinitiva.  Si a gravamine ante sententiam, tunc necesse est allegare coram iudice appellationis causam sui gravaminis, talem quae si esset probata, esset legitima, vel quae esset expressa in iure.  Et tunc in causa appellationis non potest aliam allegare, ut hic dicit, et supra, de appell., ut debitus.  Et est ratio, quia non appellatur nisi a gravamine.  Sed propter hanc causam quam vult de novo proponere coram iudice appellationis, non gravabatur, nec propter hoc appellavit.  Et iudex appellationis cognoscere debet tantum super eo pro quo appellavit.  Et Papa semper ita rescribit in appellationibus ante sententiam: si est ita.  Si vero aliquis appellat a diffinitiva, tunc non est necesse aliquam causam allegare cum appellat, sed sufficit dicere: appello ab iniqua sententia.  Et tunc in causa appellationis potest opponere novam causam et nova instrumenta.  Et sic loquitur supra, de fide instrum., cum Ioannes; et ff. de appellat., scio; et per hanc decretalem illa supra, de appell., constitutis 2, specialiter intelligitur in causa electionis, ut ibi dicitur.  Et decretalem illam supra, ut lite non cont., accedens 2, intellige ut ibi dicitur.  Item in aliis appellationibus extra iudicium faciendis exprimenda est causa propter quam appellatur, infra, de his quae fi. a maior. par. cap., cum in cunctis; et supra, de elect., bonae 1; et supra, de elect., cum nobis; et supra, de appell., dilectis filiis.  Et in scriptis proponenda est, alias repubtabitur non appellans in decretali Inno. iiii infra, de appell., extravag. cordi.

X 2.28.63 Dilecto filio

 Propositas coram ipsis
Sic patet quod causa propter quam appellatur proponenda est coram iudice a quo appellatur.  Et sic fuit causa ista legitima, quia non est versimile quod Papa ex certa scientia mandasset illum recipi contra iuramenta canonicorum.  Immo videtur Papa circumventus, supra, de rescript., constitutus, in parte decisa.  Idem esset etiam si statum canonicorum confirmatum fuisset solummodo per sedem Apostolicam sine iuramento, supra, de consti., cum accessissent; et arg. infra, de privileg., ex parte abbatissae; et supra, de rescript., cum ordinem.  Item patet hic quod licet exceptio etiam legitima proposita non admittatur, si non sit appellatum propter istam, licet appellatum sit, non debet retractari praetextu illius exceptionis.  Quod factum est, quia sententia contra ius litigatoris bene tenet a qua non est appellatum, licet non teneat contra ius constitutionis lata, supra, de re iudic., cum inter vos; 2. q. 6, ei qui § diffinitiva, vers. item si sententia; C. quan. pro. non est nec., si cum inter; et ff. quae sent. sine appel., illud § 1.  Item ex hoc patet quod si quis appellat a gravamine, non tamen exprimit causam illam in appellatione propter quam appellavit sed aliam, illam prosequi non potest, quia propter illam non appellavit de hoc dictum est, supra, de appell., cum causam.  Item videtur quod in causa appellationis sufficiat probare causam probabilem fuisse propositam coram iudice a quo appellavit et non admissam.  Sed hoc intelligendum est secundum quod dicitur, infra, de appell., interposita.

X 2.28.64 Nicolao

 Appellationi
Potest enim quis appellationi suae statuere terminum ad ipsam prosequendam, supra, de appell., personas; et supra, de appell., oblatae.  Et si talis appellatio a iudice vel ab adversario fuerit probata.  Tunc appellans tenetur prosequi causam per sufficientem procuraorem ad causam, parte altera eam prosequente.  Alias in expensis appellator condemnabitur, ut hic dicit.  Et idem intellige in diffinitiva, ut cum appellans statuit terminum ad prosequendam appellationem suam, tenetur appellans mittere sufficienter ad causam suam defendendam.  Alias procedetur ad confirmandam vel infirmandam sententiam, etiam altera parte non prosequente, ut supra, de renunciat., veniens.  Si vero appellans non praefixit terminum appellationi suae prosequendae, nec a iudice nec ab adversario appellatio fuit approbata, tunc sufficit appellanti mittere procuratorem ad impetrandum et contradicendum, altera parte etiam prosequente, infra, de appell., interposita § 1.  Ad hoc facit infra, de appell., extravag. cordi, ubi dicit si appellatus voluerit prosequi, quia approbat appellationem.  Et sic ideo uterque tenetur mittere sufficienter, ut ibi dicit.  Sed si appellatus noluerit prosequi appellationem, quia eam non approbat, tunc sufficit appellanti mittere simplicem nuncium ad impetrandum et contradicendum a contrario sensu horum verborum, si appellatus voluerit.  Et ita haec decretalis et illa infra, de appell., interposita § 1, loquuntur in diverso casu et non contrario.  Et nota quod terminus statutus ad prosequendam appellationem a iudice vel ab adversario vicem obtinet peremptorii, supra, de appell., saepe.  De hac materia plene notatur supra, de renunciat., veniens, in glossa quae incipit: sed non videtur.  Ber.

 A tempore appellationis factas
Quia ex tunc fuit contumax, ex quo non misit sufficientem procuratorem, quia ex tunc videtur citatus ad causam.  Simile supra, de dolo et contu., cum dilecti; supra, de appell., reprehensibilis; et supra, de appell., saepe.

X 2.28.65 Sua nobis

 Iterum
Haec vox iterum duas res significat.  Et exponitur iterum, id est, quotiens opus erit, ff. de edend., veluti.

 Tertio appellare
Bene interlocutus fuit, ut 2. q. 6, si quis in quacumque; et C. ne lic. in una ead. caus., si quis.  Ex hoc et in praedictis iuribus patet, quod non licet ter appellare.  Sed contra videtur 2. q. 6, quotiens, ubi dicitur: quotiens putaverint se gravari, ad Romanam sedem appellent, ut 3. q. 6, pulsatus.  Sed dic quotiens, id est, secundo, et non ultra in diffinitiva sententia, sive super eodem capitulo.  Sic supra, de appell., directae, ubi de hoc.  Et sic illud quotiens restringitur, verbum enim generale saepe restringitur, 18. dist., placuit; 75. dist., quod die, in fi.; et 12. q. 2, sine exceptione, in princ.; et supra, de rescript., sedes.  Item arg. contra 31. q. 2, Lotharius, ubi dicitur quod Teberga ter appellavit.  Sed exponi consuevit ter appellavit, id est, ter vocem appellationis emisit dicendo ter appello.  Ber.

X 2.28.66 Dilecti filii

 Monstrarunt
Ex una parte, et quendam militem Claremontensis diocesis ex altera super quodam nemore.

 Post huiusmodi appellationem
Ex hoc patet quod gradatim est appellandum, arg. 2. q. 7, metropolitanum; arg. 2. q. 6, anteriorum § illo videlicet; et supra, de offi. deleg., super quaestionum § porro; et ff. de appellat., imperatores; C. de appellat., praecipimus; ff. quis a quo appel., quod dicitur, 1. resp.  Sed contra infra, de praeben., referente, ibi: appellatum fuit ad archiepiscopum ommisso episcopo; et ff. quis a quo appel., quod dicitur § 1; et infra, de nov. oper. nunc., significantibus, ubi omittitur medius et melius.  Dicas quod gradatim est appellandum de iure, secundum canones tamen si omittatur medius, et non opponatur exceptio coram isto superiore, bene valet quod per ipsum fit.  Sic intelliguntur praedictae decretales infra, de praeben., referente; et infra, de nov. oper. nunc., significantibus.  Vel forte illud obtinet de consuetudine praescripta, ut ad illos archiepiscopos appelletur omissis mediis.  Si vero opponatur exceptio, non valet quod postea fit, si propter hoc appelletur si consuetudo non obstat.  Et ita intellige quod hic dicitur.  Sed ex ista lege ff. quis a quo appel., quod dicitur § 1, multum contradicit, quia dicitur quod generaliter debet appellari ad primum delegantem et non ad illum qui delegavit.  Sed intellige legem illam in subdelegatis, ut si appelletur ab aliquo subdelegato cui commissa fuit tota causa, a delegato ad universitatem causarum appellari debet ad primum delegantem.  Et sic intellige legem illam secundum illam decretalem supra, de offi. deleg., super quaestionum § porro.  Sed si appelletur a delegato tantum, sive sit delegatus ad universitatem causarum sive sit delegatus ad unam causam tantum, semper de iure appellandum est ad suum delegantem.  Et sic intellige quod dicit hic, et in lege praedicta ff. quis a quo appel., quod dicitur.  Aliae vero leges loquuntur in ordinariis, et 2. q. 7, metropolitanum.  Illud generale est, quod ad Papam potest appellari, omisso medio propter plenitudinem potestatis, 2. q. 6, quotiens ad Romanam, et in pluribus capitulis ibidem, quia per simplicem querelam potest Papa adiri, cum ipse sit iudex ordinarius singulorum, 9. q. 3, cuncta; et 9. q. 3, principalem.  Nisi in casu illius decretalis supra, de offi. deleg., super quaestionum § porro.  Et sic omnia plana sunt.  De appellationibus interponendis ab officialibus episcoporum vel archidiaconorum vel aliorum inferiorum dicas quod cum idem sit auditorium, sive curia episcoporum et eorum officialium, si appelletur ab officialibus episcoporum, appellandum est ad archiepiscopum de iure, non ad episcopum.  Et si appelletur ab archidiacono vel eius officiali, appellandum est ad episcopum et non archiepiscopum.  Tamen si est consuetudo quod appelletur ab archidiacono vel eius officiali ad archiepiscopum omisso episcopo, valet appellatio.  Et hoc totum habes in quadam decretali Inno. iiii infra, de appell., extravag. Romana.  Et idem credo quod si consuetudo sit quod appelletur ab officiali episcopi ad episcopum, quod teneat appellatio, non obstante quod dicitur in illa decretali supra, de appell., extravag. Romana.  Ne a seipsis ad eosdem videatur appellatum, 17. dist., multis, ubi appellatur ab aliquo ad seipsum cum aliis, id est ab archiepiscopo ad synodum, ubi ipse est tamquam caput.  Et est simile ff. quan. appel. sit, si quidem § solent, ubi appellatur ab ordine et praeside ad ipsum praesidem.  Et decretales praedictae infra, de praeben., referente; et infra, de nov. oper. nunc., significantibus, loquuntur de consuetudine, cum illa decretali infra, de appell., extravag. Romana, quia ibi admittitur appellatio ab archidiacono ad archiepiscopum omisso episcopo, et hic non tenet.  Sed haec decretalis videtur contraria praedictis tribus decretalibus, ubi tenet appellatio omisso episcopo, et hic non tenet.  Sed tu dicas quod debuit hic appellari ad episcopum et non ad archiepiscopum, quia hic non fuit appellatum ab officiali episcopi, sed a quodam magistro R. canonico Claremontensis, cui episcopus specialiter causam commiserat, qui non erat de curia diocesani episcopi.  Et ideo ad episcopum qui commisit causam, gradatim fuerat appellandum.  Et haec habentur in antiqua decretali in parte decisa.  Ber.

X 2.28.67 Ex parte M.

 Sub potestate et tutela
Filius non dicitur esse in potestate matris, sed patris quantum ad ius patriae potestatis, Inst. de patr. potest. § ius autem.  Quia filius familiam patris sequitur et non matris, Inst. de legit. agnat. tutel. § 1; et infra, de conver. infid., ex litteris.  Sed per officium tutelae bene recidit filius in potestatem matris.  Illud tamen regulariter est verum, quod femina tutrix esse non potest, quia virile officium est, C. quan. mul. tut. off. fun. pot., matres; et ff. de regul. iur., feminae; et supra, de arbitr., dilecti.  Nisi a principe tutelam impetraverit, ut ff. de tutel., feminae.  Tamen si mater maior est et nullus tutor legitimus sit, vel datus non sit impuberi in testamento vel si sit excusatus, potest repetere tutelam filii.  Et ipsa iurabit quod ipsa non transibit ad secundas nuptias, et renunciet Velleiano sub hypotheca rerum suarum, C. quan. mul. tut. off. fun. pot., matres; et C. quan. mul. tut. off. fun. pot., si pater.  Olim sic observatur.  Hodie tamen per authenticam praefertur mater omnibus tutoribus legitimis et dativis sed non testamentariis, renunciando simplici verbo secundis nuptiis et non per iuramentum et Velleiano et omni alio auxilio, ut si obligaverit se pro pupillo, non iuvetur, C. quan. mul. tut. off. fun. pot., authen. matri; et in Auth. de hered. ab intest. § ex his, coll. 9; et in Auth. ut sine prohib. mat. deb. § quia vero, coll. 7; et C. quan. mul. tut. off. fun. pot., authen. sacramentum.  Et quam cito ad secundum matrimonium convolaverit, soluta est tutela quasi mortua esset, ut in Auth. ut sine prohib. mat. deb. § quia vero, coll. 7.  Et ita patet quod mulier ista bene excipiebat, quia tutrix esse desierat transeundo ad secundas nuptias.  Item si transeat ad secundas nuptias non reddita ratione tutelae, omnia bona sua et mariti secundi tacite sunt filiis obligata, C. in quib. caus. pign., si mater; et in Auth. de nupt. § si ante tutelam, coll. 4.  Item in principio debet facere inventarium et satisdare rem pupilli salvam fore, ut in Auth. ut sine prohib. mat. deb. § ulti., coll. 7.  Ber.

X 2.28.68 Intimasti

 De inquisitionis
Hic processum fuit super excessibus istorum praelatorum puniendus in modum inquisitionis, et ideo sive causa sit criminalis sive civilis, potest iudex referre causam superiori, si iudex dubitat qualiter in causa debeat iudicare.  Talis relatio approbatur.  Si vero vult evitare onus iudicandi, tunc non debet admitti relatio, in Auth. de iudicib. § ulti., coll. 6; ff. de iud., eum quem temere § 1.  De iure quaeri debet et non de facto, ut ibi dicit.  Quia non crimina sed vindicta potius ad nos debuit pervenire, C. de off. praef. praet. Orien., si quos, in fi.; et 27. q. 1, si custos; et 27. q. 1, si homo.  Si vero iudex dubitate de iure et vult referre negotium superiori, exemplum consultationis illico tenetur edere partibus, ut si forte minus plene referat vel contrarium quam debeat vel in praeiudicium alterius partis, partes contradicere possunt et appellare, C. de relat., si quis; et C. de relat., super delictis, et hic.  Si autem tunc non appellaverit postea cum princeps rescripserit, non poterit appellare, 2. q. 6, biduum, in fi.  Quia approbasse videtur relationem, ut ibi, et ff. quan. appel. sit, si quidem, 1. resp.  Et quia Hospitalariis ignorantibus relatio facta fuit, non tenuit relatio, quia exemplum relationis ostendi debet litigatoribus, ut dicunt leges praedictae, de quibus hic fit mentio.  Ber.

X 2.28.69 Significante

 Post citationem
Certe nec ante citationem nec post debuit episcopus molestari super possessione carnificii lite pendente si ipse possidebat, cum capitulum super hoc conveniret episcopum, unde patet quod erat in possessione.  De qua non debuit eiici lite pendente, supra, ut lite penden., a memoria; et supra, ut lite penden., laudabilem; 16. q. 4, volumus.  Unde male petebat capitulum.  Vel si capitulum possidebat agens contra episcopum ne inquietaretur, adhuc non poterat implorare officium iudicis lite non contestata, ut infra sequitur, quod magis videtur.  Ber.

 Praesertim
Id est, maxime, quia nec post litem contestatam debuit ei auferri possessio si ipse possidebat.  Sed verius videtur quod capitulum possidebat, ut dixi.

 Praevenire
Quod facere non poterant, quia pendente dilatione, iudicis officium conquiescit, nisi partes consentiant, C. de dilation., sive.  Ex causa tamen mutatur dilatio quandoque, ff. de recepti., dicere autem, in fi.  Et arg. ff. de re iud., quod iussit; et supra, de appell., cum cessante, arg.  Et est notabile quod iudex data dilatione nihil facere possit ante terminum altera parte invita.

 Super his
Nota scilicet quod iudices lite non contestata reducere volebant capitulum in pristinum statum, ut carnifices non venderent carnes alibi quam in stallis capituli, quod facere non debebant, cum adhuc possent recusari lite non contestata, 3. q. 3, induciae § offeratur.  Et ita ante litem contestatam iudex delegatus circa principale negotium nihil facere potest, arg. supra, de rescript., super litteris.  Et super eo quod pendente dilatione procedere volebant, quod facere non poterant, unde valuit appellatio.  Arg. contra supra, de offi. iud., iudicis, in fi.  Potest dici quod illa loquitur in ordinario, cuius iurisdictio fundata est, cuius etiam officium ante litem contestatam et post implorari potest tempore competenti, sed non dilatione pendente adversario contradicente, ut hic dicit, et C. de dilation., sive, in fi.  Hic loquitur de delegato cuius iurisdictio non est firma ante litem contestatam.  Quare eius officium implorare non potest ante litem contestatam, et maxime dilatione pendente, ut hic patet.  Vel verius dicas quod ibi loquitur de alio officio iudicis quod petitur incidenter favore minoris vel alterius qui utitur iure minoris, hic de alio quod quasi respicit principale factum quod immutatum est ab adversario, et quod etiam competeret maiori post litem contestatam coram delegato, sed non ante pendente dilatione, ut dictum est.

 De inhibitione
Et sic patet quod procurator non potest excedere fines mandati, alias non nocet domino.  C. de procur., si procurator; et supra, de offi. deleg., cum olim abbas.  Si vero simpliciter constitutus fuisset, nulla forma data sibi de iudicibus impetrandis, non posset eos recusare quos procurator impetrasset, supra, de caus. poss. et propr., cum olim, et hoc a contrario sensu, ubi de hoc.  Sed videtur quod non sit amplius audiendus post annum, et sibi imputet quod tali commisit negotia sua, ff. de minor., cum mandato, in fi.  Agat ergo episcopus contra procuratorem vel contra eum qui circumvenit procuratorem ipsum, ff. de dolo mal., et eleganter § si dolo.  Hic procurator circumventor forte non erat solvendo.  Et ita restituitur contra adversarium, ff. de eo per quem fac. erit, ex hoc, 1. resp.  Vel auditus fuit episcopus ex generali clausula: si qua iusta causa mihi videbitur, in intergum restituam, ff. ex quib. cau. maio., huius edicti, in fi.  Arg. supra, de in integ. restit., ex litteris; arg. infra de pignor., significante.  Quantum enim in ipso fuit, bene prosecutus fuit appellationem, et ita auditur episcopus triplici ratione.  Quod auditur post annum, hoc fuit propter factum procuratoris, quod fuit iusta causa quare indulgetur biennium, ut supra, de appell., cum sit Romana.  Ex aliis duabus causis praemissis tenuit appellatio, aut ex altera earum.  Et est arg. quod quando plura mandantur coniunctim, quorum alterum per se sufficit, alterum sufficit probare.  De hoc dictum fuit supra, de rescript., ex parte Conventrensis.  Ber.

X 2.28.70 Interposita

 Probabili
Tali quae si foret probata, reputaretur legitima, supra, de appell., ut debitus; et supra, de appell., cum speciali § 1.

 Esse veram
Simile supra, de testib., ex parte.  Quia ille Adam obtulit se probaturum, nec fuit admissus ante sententiam, et tamen in causa appellationis debet probare causam appellationis veram fuisse.  Solve hoc secundum quod ibi dixi.  Ex hoc enim apparet apertum gravamen, quod oppono causam probabilem, et eam offero me probaturum, si non admittor.  Et ideo sufficit hoc probare in causa appellationis, quia hoc probato satis probatur gravamen, quia perinde habetur, ac si causa allegata quam volo probare esset vera, et me repelleret.  Secus est cum simpliciter causam allegat, quia tunc videtur id quasi malitiose fecisse.  Unde illam causam tenetur probare veram fuisse, arg. supra, de appell., super eo 1 § si autem adversa.  De hac materia plene dictum est in decretali supra, de testib., ex parte; et supra, de except., olim.  Ber.

 Eidem
Scilicet appellanti.

 Recipere iudicium sit parata
Sibi imputet quod non approbavit appellationem, ex quo eam apud sedem Apostolicam prosequi voluit.  Et si appellationem approbasset ipse vel iudex, tunc enim tenetur sufficienter prosequi, alias punitur in expensis, supra, de appell., Nicolao.  Sit ergo cautus qui appellat circa duo.  Primo quod cum appellat ex causa probabili, quod offerat eam se probaturum, quia in appellatione relevabitur, quia non oportebit eum probare causam esse veram.  Item in alio quod cum recipitur appellatio a iudice vel ab adversario suo, prosequatur causam suam per sufficientem procuratorem ad totam causam, ne condemnetur alteri parti eam prosequenti in expensis.

 Ad petitionem eiusdem
Sic supra, de appell., accepta.  Alias enim non debet causa remitti ad eum a quo est appellatum, C. de appellat., eos; et 2. q. 6, ei qui § ab eo; et infra, de sent. excom., per tuas.

 Contradictione partis alteris
Pars appellata contradicere non potest, quia non habet iudicem suspectum qui pro ea tulit sententiam, cum ipsum per hoc approbaverit.  Unde ipsum reprobare non potest, 4. q. 3, si testes § si quis testibus.  Et in favorem tantum appellantis statutum fuit, quod ad eum non remittatur a quo appellavit huic favori, qui pro eo introducitur, potest renunciare.  Cum hoc licitum sit cuicumque, C. de pacti., si quis in conscribendo; infra, de regular., ad Apostolicam.  Condemnatur tamen alteri parti in expensis tamquam contumax, quia malitiose ipsum traxit in appellando ipsum ad Papam, quia perinde est ac si ipse non fuisset prosecutus altero prosequente, supra, de appell., reprehensibilis.

 Lite non contestata
Hic habes novum casum in quo potest procedi lite non contestata.  Alium habes supra, de offi. iud., iudicis.  Alii notantur supra, ut lite non cont., quoniam.  Ratio redditur in littera, quia agitur de iniquitate iudicis, non de negotio principali vel de facto adversarii.  Unde aequum fuit ut de hoc cognoscatur non obstante absentia adversarii.  Et ita colligitur ex hac littera a contrario sensu, si esset praesens, quod super exceptione deberet lis contestari, quod verum credo, ut notatur supra, de offi. deleg., prudentiam § sexta.

 Rigor iuris
Argumentum quod in negotiis ecclesiasticis rigor iuris non sit servandus, sed potius aequitas.  Sic supra, de dolo et contu., ad haec; et supra, de restit. spol., saepe; et supra, de iudic., dilecti.  Rigor est ut non procedatur lite non contestata.  Talis rigor in hoc casu non est servandus, cum principaliter agatur de iniquitate iudicis, sed in aliis causis ubi agitur principaliter de iniquitate adversarii, propter ipsius contumaciam ponendus est actor in possessionem causa rei servandae vel excommunicandus.  Hoc non debet fieri in hoc casu, quia de iniquitate iudicis agitur, sed propter hoc pars puniri non debet, unde si non posset cognosci de hoc gravamine lite non contestata, esset quasi quaedam perplexitas, quia cum non constet adhuc utrum appellatio sit legitima, non potest se intromittere de principali quaestione.  In quo casu tantum et non ante habet iurisdictionem super principali.  Quare non potest procedere in principali, nec poenam imponere adversario, cum ipse non peccaverit.  Et si puniret illum faceret contra conscientiam, sed propter contumaciam videtur puniendus.  Et ideo ut haec perplexitas evitetur, potest iudex cognoscere de hoc gravamine lite non contestata, scilicet de iniquitate iudicis.  Probato vero gravamine revocabitur gravamen, et postea iudex citabit absentem.  Et si citatus non venerit, propter ipsius contumaciam procedetur contra ipsum.  Et sic nulla perplexitas est.  Si vero appellatio non valuit, remittitur illum a quo appellavit.

X 2.28.71 Inquisitioni

 Praemissa
Arg. contra supra, de appell., secundo, 1. resp., ubi dicitur quod non refert an ponatur in medio, principio, vel fine remotio appellationis, quia ad omnia refertur.  Solutio est ibi, quia hic sunt diversa negotia non se tangentia; ibi unum negotium, licet habeat plures articulos.  Item est argumentum quod determinationes respiciunt tantum praecedentia et non sequentia.  Arg. contra ff. de leg. 1, si servus plurium § ulti.; et 32. q. 7, Apostolus.  Ber.

X 2.28.72 Una sententia

 Una sententiam
Sententiam huius decretalis habes 2. q. 6, ei qui § sunt quorum; et 2. q. 6, ei qui § quandoque; et C. si un. ex plur. app., si iudici; et C. si un. ex plur. app., si in una.  Unde ut intelligas quod hic dicitur, nota diversitas facti separationem recipit, ut in duobus correis debendi.  Si omnes condemnati sint et unus appellavit, victoria unius omnibus prodest, ut hic dicit, et 2. q. 6, ei qui § quandoque; et C. si un. ex plur. app., si in una.  Et sint tales qui non invenitur beneficio restitutionis.  Si vero unus favore minoris aetatis impetraret contra sententiam beneficium restitutionis, hoc non prodest aliis, ut in lege praedicta C. si un. ex plur. app., si in una; et 2. q. 6 § quod et si aetatis.  Et ideo dicit hic si iure communi iuventur.  Si vero res sit incorporalis, et communis, et individua, tunc victoria minoris prodest maiori, ff. quemad. serv. amit., si communem, 1. resp., ut servitus individua sit, tamen ususfructus licet servitus sit, dividi potest, ff. ad leg. Falc., lex Falcidia lata § si usufructus.

 Eadem causa
Pone exemplum: tres erant tutores habentes administrationem indivisam gerentes condemnati sunt.  Unus appellavit et obtinuit.  Caeteris prodest, quia idem est negotium commune et eadem causa defensionis.  Si autem unus gessit et alter non, si ille qui non gessit, appellavit, iniquum esset ut eius appellatio prodesset ei qui gessit, ut ff. de appellat., si qui § penulti.  Ex quo § sumitur versiculus iste, et C. si un. ex plur. app., si iudici; et 2. q. 6 § quandoque.  Et idem est si habent diversas administrationes, quia tunc non prodest unius appellatio alteri.  Arg. ad hoc C. de divers. rescr., falso.

X 2.28.73 Si iustus

 Excusat
Arg. quod ea quae per metum fiunt non obligant.  De hoc dixi supra, de his quae vi met. caus. fi., abbas.  Et ita pro appellante habetur.  Sed illud non sufficit, nisi et illud protestetur, C. de his qui per met. non appel., his qui; ff. de appellat., cum quidam.  De quibus legibus sumpta est haec decretalis.  Et ita currit tempus ei qui agere non potest, nisi istud protestetur.  Simile supra, de offi. ord., pastoralis, in fi.; et 16. q. 3, placuit § penulti., vers. is autem; et supra, de elect., his quibus; et C. de annal. except., ut perfectius; et C. de episcopal. aud., sancimus.  Et ita interrumpitur praescriptio per protestationem.

 Coram iudice a quo
Nota quod si potest habere copiam iudicis a quo debet provocare, non debet coram alio protestari, sed tunc demum cum iudicem illum habere non potest, ut hic dicit.  Et sic ex ordine verborum argumentandum est, arg. 43. dist., sit rector, in fi.

 Exprimendas
Sed quare compellitur exprimere causas appellationis cum sufficiat dicere: appello, 2. q. 6, post appellationem § forma?  Hoc intelligo quando appellatur ante sententiam ab aliquo gravamine, quia tunc causa appellationis debet exprimi supra, de appell., ut debitus; et supra, de appell., cum causam, ubi dicitur quando sit exprimenda causa appellationis et quando non.  Vel dic quod idem est in diffinitiva, C. de his qui per met. non appel., his qui.  Et supple maxime, quia non est necesse causas appellationis exprimere nisi velit, ff. de appellat., scio.  Vel quod dicit causas, intellige in genere sic: iniqua sententia lata est contra me, nec audeo appellare, et hoc protestor coram vobis.  Ber.

