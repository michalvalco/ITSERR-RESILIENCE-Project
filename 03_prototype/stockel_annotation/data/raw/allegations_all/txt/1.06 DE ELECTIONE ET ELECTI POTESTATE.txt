X 1.06 DE ELECTIONE ET ELECTI POTESTATE

X 1.06.01 Nullus in ecclesia

 Duo
Nota quod duo faciunt congregationem, ut hic; tres collegium, ut ff. de ver. sig., Neratius.  Retinetur tamen in uno ius collegii, ff. quod cui. univ. nom., sicut municipum § ulti.  Et decem homines faciunt populum, 10. q. 3, unio; et plures quam decem autem quindecim turbam, ff. vi bon. rapt., praetor ait § 1.  Et quatuor vel quinque porci, vel decem oves faciunt gregem, ff. de abige., oves.  Et quod dicit duo faciunt congregationem, hoc intelligo ubi mortuo praelato plures remanent in congregatione, ad minus duo ut hic dicitur, duo vel tres per id quod sequitur in littera, nisi eorum electione.  Ergo non minus, et ita patet, quod ubi tantum est sacerdos, et clericus, ibi non dicitur congregatio sive collegium.  Ber.

 In congregatione
Tunc enim conventus est electio, infra, de iure patron., nobis; et 16. q. 7, congregatio.  Secus si essent ibi plures non tamquam collegium, tunc enim solius patroni est electio, infra, de iure patron., postulasti.

 Aliter
Quam per canonicam electione.

X 1.06.02 Osius episcopus dixit

 Populi
Nota quod ad clamorem populi nullus est eligendus, quia spe aut gratia hoc faciunt, aut pretium inde recipiunt, ut 8. q. 1, si ergo; quia populus sequendus non est, sed docendus, 62. dist., docendus; et 61. dist., miramur.  Et vanae voces populi non sunt audiendae, C. de poe., decurionum filii; et arg. ad hoc ff. de appellat., si constet.

 Synceram
Caritate informatam.

 Corrumpi
Nota hic dubia in deteriorem partem interpretari, infra, de cleri. non residen., non liceat; arg. contra infra, de reg. iur., estote.  Hoc ideo fit quia frequentius laici hoc faciunt, et iura ad ea quae frequentius eveniunt adaptantur, 28. dist., de Syracusanae; et 63. dist., noste; et ff. de legib., nam ad ea.

 Poenituerit
Quia venia datur nisi contrito et correcto, 24. q. 2, legatur.  Et quomodo gaudebis te fuisse correctum, nisi doleas te fuisse perversum, 23. q. 7, quemadmodum; et 50. dist., poenitentes.

X 1.06.03 Postquam

 Impleantur
65. dist., de persona; et infra, de elect., cum inter universas; et infra, de elect., nihil est; et § ulti.

 Conversatus
Nota quod ibi facienda est inquisitio ubi quis conversatur, quia notus est ibi simile 22. dist., illud; arg. infra, de praesump., quosdam; et 24. q. 1, pudenda; et 47. dist., de Petro; et infra, de elect., scriptum.  Et qui aliquem purgant, debent notam habere ipsius conversationem, infra, de purg. can., cum P; et infra, de purg. can., cum dilectus; alias non posset de ipsius vita constare.  Ber.

X 1.06.04 Significasti

 Apocrisiariis
Apocrisiarii dicuntur nuncii domini Papae, quasi secretarii.  Nam crisis quandoque dicitur secretum, quandoque aurum, quandoque iudicium.  Versus: Aurum iudicium secretum dat tibi crisis.

 Conditione
Signatur contra 1. q. 2, quam pio.  Solutio: conditio ista non est reprobanda, nec simoniam inducit, infra, de pact., pactiones; sed ostendit pallium non aliter esse tradendum.  Sicut haec adiectio, si satisdederis, cum praeses provinciae tutorem facit, non habet conditionem sed commonet tutelam non aliter committendam, ff. de tutel., muto § 1.  Quia tutor sub conditione dari non potest, quia actus legitimi conditionem non recipiunt, ff. de regul. iur., actus; infra, de elect., extravag. in electionibus; licet posset institui sub conditione a testatore, Inst. quib. mod. tutel. fin. § sed et si.  Et tacitae conditiones non faciunt legatum conditionale, ff. de condi. et demon., conditiones.  Vel refert a quo apponatur conditio, quia si a superiore, non est simonia.  Vel potest dici et melius, quod ius commune est, quod hic exigitur, 18. q. 2, Eleutherius.  Et hoc onus annexum est dignitati, infra, de praeben., significatum; et 18. dist., diaconi.  Et nota quod superior potest apponere conditionem ante subditi confirmationem, 23. dist., quamquam; et 28. dist., de Syracusanae; sed inferior non potest nisi post electionem, 8. q. 3, Artaldus; et ubi onus rei exprimitur, non est simoniacum, infra, de praeben., significatum.  Et praeterea conditiones quae ipso iure insunt bene apponuntur et exprimuntur sine aliquo vitio, de quibus traditur infra, de iureiur., quemadmodum; et supra, de rescript., ex parte Conventrensis.

 Oblatum
Sic infra, de simon., etsi quaestiones.  Sed quare Papa offert ei pallium, cum pallium non sit dandum nisi fortiter postulanti, ut 100. dist., prisca; sicuti et in litteris demifloriis episcopi, 72. dist., episcopus; sicut nec Apostoli dari debent nisi petantur instanter, 2. q. 6, post appellationem; et infra, de appell., extravag. cordi; et qui praeest, parcissime debet commeatum dare, ff. de re milit., officium § paternus.  Sed hic et in illa infra, de simon., etsi quaestiones, dicendum est quod nuncii ipsius prius instanter petierant, ut patet in fine capituli, et Papa eis per nuncios suos pallium destinavit.  Vel voluit eis gratiam facere sine aliqua postulatione, sicut videtur supra, de postul. praelat., bonae 2, in fi.

 Pasce oves meas
Per haec verba elegit eum Deus in praelatum, et per haec facit ad titulum.

 Statutum
Supple contrarium.

 Amplius
Id est, iuramentum.

 Enim
Id est, quia, et venit expositive, supra, de consti., translato.

 Malum
Id est, incredulitas sive malitia, ut postea sequitur.  Sic etiam exponitur malum pro incredulitate, 22. q. 1, non est contra praeceptum.

 Illo permittente
Id est, Christo.

 Compellit
Compellit nos ut exigamus hoc amplius, id est, iuramentum.

 Malo
22. q. 1, ita ergo, in fi.; 2. q. 5, si presbyter; et infra, de iureiur., et si Christus.

 Pro fide
Retinenda, quam suscepit, suspectus est in fide, de conse. dist. 2, ego Berengarius; et infra, de haeret., ad abolendam; et infra, de haeret., excommunicamus itaque; et 1. q. 7, quotiens.

 Pro obedientia
Exhibenda, 23. dist., quamquam; et infra, de iureiur., nullus.

 Pro unitate
Scilicet, servanda, ut schismatici qui scindunt se ab unitate Ecclesiae.  Alias pro veritatem scilicet, habenda seu inquirenda, 14. q. 2, quamquam; pro pace iuratur, 22. q. 1, omne quod; infra, de iudic., novit; pro fama, 2. q. 5, presbyter si a plebe; et 2. q. 5, si mala; et infra, de purg. can., per totum; et infra, de cohab. cler. et mul., tua, in fi.; pro damno dato iuratur, 2. q. 1, in primis; et C. und. vi, si quando.  In istis sex casibus licite iuratur, unde versus: pax et fama fides reverentia cautio damni. // Defectus veri sibi poscunt magna caveri.  Ber.

 Aiunt in conciliis
Secunda oppositio.

 Non inveniri
Ut iuretur.

 Auctoritatem
18. dist., per totum.

 Excipiatur auctoritas
3. q. 6, dudum; et 3. q. 6, peregrina.  Et in iuramento auctoritas Papae semper intelligitur excepta, supra, de rescript., constitutus; et infra, de iureiur., venientes; et ff. ad municip., imperatores.

 Corpore assumuntur
Sed qualiter assumitur de corpore beati Petri?  Sic intelligitur, quod de corpore beati Petri, etc., pallium benedicitur et consecratur a Papa super altare beati Petri, et ibi ponitur, et ille qui debet uti pallio recipit ipsum de altari, si est praesens; vel alius pro ipso, si est absens, et sic assumitur de corpore beati Petri.

 Iustum est
Arg. quod frustra petit debitum qui quod debet non impendit, infra, de mut. petit., ex litteris; et infra, de mut. petit., prudentiam; C. de sent. et interloc. om. iud., cum Papinianus; et 3. q. 8, accusatores § cuius in agendo; 95. dist., esto subiectus.  Arg. contra C. deposi., si quis; et infra, de deposit., bona fides.

X 1.06.05 Quia diligenti

 Schismate
Octaviani, qui contra Alexandrum erat, et Aquilegiensis patriarcha tunc schismaticus erat.  Unde dicit, facias eum consecrari a suffraganeis, salva, etc.  Schisma enim interpretatur divisio sive scissura, et est graecum nomen.  Unde scissura in unitate ecclesiae esse non potest, et qui schismatici sunt ab eo qui est unum se dividunt, quare Spiritum Sanctum non habent, 24. q. 1, schisma.  Inde est quod vestis domini quae unitatem significabat remansit indivisa, 16. q. 7, sicut domini vestimentum.

 Susceperit
Quia si ordinam suscepisset, careret effectu et repelleretur a dignitate, nisi probaret se cum ordinaretur ordinatorem nescivisse damnatum, infra, de schismat., quod a praedecessore; et 9. q. 1, ordinationes; sic et qui ordinatur a simoniaco, 1. q. 1, si quis a simoniacis.  Et cum talibus quandoque dispensatur, ut hic, et infra, de schismat., fraternitati; et 1. q. 1, si quis a simoniacis.  Sed si scivisset, non dispensaretur, ut ibi dicitur in capitulo 1. q. 1, si quis a simoniacis.  Et sic schismatici non promoventur sine dispensatione, ut hic dicit, alias esset contra, 12. dist., nos consuetudinem.

 Iustitia
Quia per talem consecrationem non fit praeiudicium Aquilegiensis ecclesiae in posterum, supra, de summ. trin. et fid. cath., firmiter, in fi.; et supra, de summ. trin. et fid. cath., damnamus, circa fi.

 Reverentia
Quia episcopus consecratus nihilominus debebit facere obedientiam patriarchae cum redierit ad catholicam unitatem.  Et est arg. quod protestatio necessaria est in huiusmodi, sic 7. q. 1, pontifices; et 24. dist., presbyteri; et 9. q. 3, salvo.  Et huiusmodi protestatio semper necessaria est, ut infra, de iure patron., ex litteris.  Item est arg. quod excommunicati vel suspensi omnia iura recuperant post absolutionem, 15. q. 6, nos sanctorum; et 15. q. 6, iuratos; et 3. q. 4, beatus; et 4. q. 1, diffinimus; et 32. q. 5, praeceptum, in fi.; et 6. q. 1, illi qui.  Arg. contra 2. q. 3, Enthemium § hinc colligitur; et 3. q. 4, consanguineorum, in fi.  Solutio: prima pars vera est et etiam famae restituitur si infamia canonica tantum sit irrogata, arg. 6. q. 1, illi qui.

X 1.06.06 Licet de vitanda

 Constituta
79. dist., si quis Papa; et 23. dist., in nomine Domini.

 Evitandum
Arg. ad cautelam futurorum aliquid faciendum, 23. dist., in nomine Domini; et 1. q. 7, convenientibus; et infra, de serv. non ordin., instruendi; et ff. si serv. vend., harum; et ff. si serv. vend., legi.  Arg. contra ff. de usuri., cum iudicio.

 Inimico homine
Id est diabolo.  Et diabolus dictus est homo ab eventu, quia devicit hominem, sicut imperator dictus est Africanus ab eventu, quia devicit Africam.

 Zizania
Syllaba antepenultima longa.  Unde versus: neve superveniens zizania seminet hostis. // Frontibus imprimitur unctio sacra dei.

 Exceptione
Et sic nulla exceptio potest opponi sibi, nisi de haeresi, 40. dist., si Papa.  Alias enim quantumcumque praecise etiam ipse Papa scribat, legitima exceptio est admittenda, infra, de offi. deleg., ex parte tua; et supra, de rescript., si quando; et arg. supra, de rescript., cum adeo; et infra, de praeben., cum teneamur.  Et est speciale in Papa ut nulla exceptio admittatur.

 Quos
7. q. 1, denique.

 A duabus partibus
Numquid ille qui eligitur computabitur inter duas partes?  Videtur quod sic, infra, de elect., cum in iure; et ff. quod cui. univ. nom., plane.  Dic quod non ut notatur infra, de elect., cum in iure; et infra, de sortileg., ecclesia; infra, de elect., Cumana.  Tamen quod dicitur in hac decretali de duabus partibus hodie aliquando servant cardinales, aliquando non.

 Nullatenus
Quid ergo fiet si nullo modo duae partes consentiant?  Tunc brachium saeculare se interponere debet, arg. 17. dist., nec licuit; et 23. q. 5, de liguribus; ita ut cardinales includantur in aliquo loco de quo exire non valeant, donec consenserint.  Ita dicitur factum fuisse in electione Honorii iii apud Perusium, et idem fuit factum post mortem Gregorii ix, tamen de iure id faciendum non est.

 Maioris
In aliis enim electionibus valet quod sit a maiori parte capituli, dum tamen servetur una de formis illis, infra, de elect., quia propter.

 Speciale
Sed non videtur speciale, quia in aliis obtinet quod hic dicitur de duabus partibus, quia non obtinet quod fit ab ordine decurionum, nisi duae partes consentiant, ff. de decr. ab ord. fac., lege; et ff. quod cui. univ. nom., plane.  Non contradicunt illa iura, quia non dicitur duae partes debeant consentire, sed quod debeant esse praesentes, et ita est speciale.  Vel est speciale habito respectu ad alias electiones inferiorum praelatorum, et hoc innuit littera sequens.

 Recursus
Et ideo dum eligitur confirmatur, et statim habet plenam et liberam administrationem, 23. dist., in nomine Domini.

X 1.06.07 Cum in cunctis

 Aetatis maturitas
Haec tria, scilicet aetas, gravitas morum, et litterarum scientia, in persona electi debent inquiri, infra, de elect., cum nobis.  Arg. 78. dist., presbyter; et 38. dist., quae ipsis.  Et alia etiam, scilicet quod sit de legitimo matrimonio natus, infra eodem capitulo.  Et quod sit in sacris ordinibus, infra, de elect., dudum ad audientiam; et infra, de aetat. et qualit., praeterea.

 Gravitas morum
Quia incompositio corporis inaequalitatem indicat mentis, 41. dist. § sicut ergo, in fi. dist., ubi de Catalina dicitur.

 Litterarum scientia
Propter defectum enim scientiae repellitur quis ab episcopatu, etiam iam promotus, infra, de aetat. et qualit., quamvis, ubi legitur de quodam episcopo qui numquam audivit grammaticam; infra, de elect., congregato.

 Multo fortius
Quia vilissimus computandus est qui praecellit dignitate, nisi praecellat alios scientia et sanctitate, 1. q. 1, vilissimus; et 1. q. 7, convenientibus; et in Auth. de sanct. episc. § damus, coll. 9.  Item argumentum est a minori, et sumitur secundum hanc regulam affirmando: si id de quo minus videtur inesse, inest; et id de quo magis, 38. dist., si in laicis; et 3. q. 3, de iudiciis; et 59. dist., si officia; et 34. q. 2, cum per bellicam; et 13. q. 2, non aestimemus.  Item argumentum a maiori sumitur hic negando secundum hanc regulam: si id de quo magis videtur inesse, non inest; nec id de quo minus.  Si Paulus videtur fortior Eustochio, sed non est, ergo nec ipse, 32. q. 5, si Paulus; 8. q. 1, si ergo; et 6. q. 1, imitare; et 40. dist., quaelibet.

 Exegerit
Sed videtur quod sufficiat si iam inchoaverit, ff. de muner. et honor., ad rempublicam.  Sed aliud in saecularibus dignitatibus, ut ibi, et aliud in spiritualibus.  Et potest dici quod est speciale in episcopo.  Unde in aliis inferioribus dignitatibus sufficit attingere annum legitimum, ut infra; dicit ibi, nisi qui iam vicesimum quitum annum attingerit.  Sed ille qui eligitur in episcopum, debet esse triginta annorum, in Auth. de sanct. episc. § clericos, coll. 9; et 67. dist., quicumque.  Vel distingue quandoque favor tantum vertitur in causa, ut in usucapione, et tunc sufficit incipere diem, ff. de diver. temp. praescr., in usucapione.  Quandoque odium tantum, ut in praescriptione triginta annorum, et tunc oportet impleri, ff. de act. et oblig., in omnibus.  Quandoque utrumque, et tunc tempus de momento in momentum computatur, ff. de minor., denique § minorem.

 Matrimonio
Et istud est quartum quod requiritur in episcopo, et in quolibet alio qui promovetur ad honorem, infra, de fil. presbyt., ut filii; vel ad regimen animarum, infra, de fil. presbyt., dilectus; et infra, de fil. presbyt., nimis.

 Confirmationem
Bene dicit, confirmationem, quia ante confirmationem nihil debet attingere in administratione, alioquin repelleretur, infra, de elect., qualiter; et infra, de elect., nihil est; et infra, de praeben., cum iamdudum.

 Administrationem
Nam aliquando contingit quod statim non nanciscitur possessionem, 92. dist., si qui episcopi; et 92. dist., si quis episcopus ordinatus ad parochiam; et tunc non debet conferri.

 Tempore
Quod videtur esse sex mensium, quia intra tres menses a die vacationis debet eligi, 50. dist., postquam; et infra, de elect., ne pro defectu; et infra alios tres menses debet consecrari, 100. dist., quantum quidem.  Sed verius est quod illud tempus est tantum trium mensium post confirmationem, ut ex eodem capitulo colligitur, quod etiam est expressum, 75. dist. § 2; et 75. dist., quoniam, in fi.; nisi necessitas eum impedierit petere consecrationem.  Quia tunc non curreret ei tempus, ut in dictis capitulis 75. dist., quoniam; et 75. dist., ordinationes episcoporum.  Alias obtinet quod hic dicitur, ut 16. q. 1, ne pro cuiuslibet; quia cum sit in mora petendi imputari, et debet etiam ab illa dignitate repelli, ut in dicto capitulo 75. dist., quoniam.

 De consecrandis
Arg. contra infra, de concess. praeben., post electionem, in princ., ubi solvitur.

 Ad quem spectant
Ante enim consecrationem non dicitur pleno iure habere ecclesiam, cum adhuc tempore consecrationis possit excipi contra ipsum, infra, de accusat., super his.  Merito debet expectari usque ad tempus consecrationis.  Postea vero possunt conferri beneficia quae habuerat, et cum fuerit negligens et in mora, ut dictum est, et sic ante consecrationem non dicitur ecclesiam habere, quia habere est cum effectu habere, ff. de ver. sig., nomen filiarum § habere.  Tamen dicitur maritus ecclesiae, ut sine licentia Papae eam dimittere non possit, infra, de translat., inter corporalia.  Sed si ante tempus praedictum consecrationem recepit, statim possunt conferri beneficia priora, quia plene dicitur translatus, 21. q. 2, si quis iam translatus; et 16. q. 1, ne pro cuiuslibet.  Nec potest repelli a consecratione, nisi per accusationem directam, ut infra, de accusat., super his; et infra, de accusat., qualiter et quando 2.  Et quando in aliis dignitatibus inferioribus secus est, quia qui habet curam animarum, si eligatur ad consimilem, habita confirmatione et administratione ipso iure vacat prima, ut infra, de elect., dudum ecclesia; et infra, de praeben., de multa.  Si primum beneficium non habeat curam animarum, sed secundum, tunc primum ipso iure vacat, sed non de facto, si semper retineat primum, infra, de concess. praeben., litteras; et infra, de concess. praeben., cum nostris.

 Archidiaconatum
Sic videtur quod archidiaconus habeat curam animarum, sed non principaliter, arg. 16. q. 7, nullus 1; arg. infra, de offi. archidiac., cum satis, ubi de hoc.  Et est verum, quod archidiaconus, qui habet inquirere, et visitare parochiam suam, curam habeat animarum.  Unde si recipiat aliam praelationem curam animarum habentem, ipso iure vacat archidiaconatus, ut est expressum infra, de elect., dudum ecclesia; et infra, de praeben., de multa.  Et potest excommunicare et suspendere infra, de eo qui furt. ord. recep., veniens; et eiam alii praelati, ut ibi dicitur.  Sed videtur contra 16. q. 2, visis; 24. q. 3, corripiantur, ubi dicitur quod anathema est mucro episcopi.  Archidiaconi vel alii praelati non possunt excommunicare cum solemnitate illa, de qua traditur 11. q. 3, debent; et 11. q. 3, cum aliquis; ut capitula illa intelligantur et loquantur de illa solemnitate.

 Attigerit
Dispensative tamen potest, licet sit in minori aetate, infra, de aetat. et qualit., praeterea, ut quidam dicunt.  De hoc dicetur infra, de elect., cum dilectus.  Sed contra 78. dist., si triginta; et 78. dist., presbyter, ubi dicitur quod ante trigesimum annum presbyter ordinari non debet.  Et hic dicit quod statim deberet post vicesimum quintum annum, quia tales praelati debent esse presbyteri, 21. q. 2, sicut; arg. infra, de aetat. et qualit., praeterea.  Satis potest dici quod hodie statur huic capitulo secundum quod notatur in capitulo illi 78. dist., si triginta.

 A canonibus
Hic fit mentio de illis canonibus 75. dist., quasi per totum; et infra, de temp. ord., subdiaconos; infra, de temp. ord., sane; et infra, de temp. ord., de eo.  Et quia post confirmationem debent ordinari in proximis quatuor temporibus, vel saltem usque ad sex menses.  Nec credo quod loquatur de illis canonibus 77. dist., quicumque; ibi, post diaconatum statur per quinquennium ad sacerdotium recipiendum, quia non credo tantum expectandum.

 Removeantur
Signatur contra hoc 74. dist., consuluit.  Solutio: cum iste susceperit alterum connexorum, tenetur ad reliquum.  Secus in aliis clericis, qui per subtractionem beneficiorum sunt compellendi ad ordines quando necessitas vel utilitas subest, infra, de aetat. et qualit., quaeris.

 Velint et possint
Alias sola voluntas non sufficit, ubi est opus facto, infra, de eo qui mitt. in poss. caus., constitutis.

 Promovendis
Habes hic quod constitutio trahitur ad praeterita, de hoc dictum est supra, de consti., quoniam.  Et haec est ratio quare trahitur ad praeterita, quia sine aliqua constitutione ad hoc tenentur per alia iura antiqua.

 Promoti
Id est electi et confirmati, sed non ordinati.

 Si canones non obsistant
Contra infra, de aetat. et qualit., ut abbates.  Sic solve: hoc intelligitur de tali, qui sine culpa sua factus est talis, quod ordinem recipere non potest secundum canones.  Unde propter hoc non debet removeri, licet ordinem non possit recipere, quia non est addenda afflictis afflictio, infra, de cleri. aegro., ex parte; et 7. q. 1, cum percussio.  Et illud intelligitur de tali, qui culpa sua factus est irregularis, et ideo removetur.

 Tunc
Id est, illa vice tantum, infra, de elect., cum Wintoniensis.

 Privatos
Ipso iure, infra, de elect., innotuit.

 Beneficiis
Non officiis.  Quis enim officiaret tunc ecclesiam?

 Coerceat
Simile 62. dist., docendus; et 82. dist., plurimos, in fi.; et C. de emend. prop., in corrigendis.  Et belli pestis interrimat, quos delinquentes ad rectitudinis viam Dei praecepta non revocant, 23. q. 4, si quos, in fi.

 Fecerit
Cum ad eum pertinet collatio beneficiorum.

 Conferendis
Ea vice cum ad episcopum pertinet collatio beneficii, vel confirmando primum successorem, et hoc cum ad alios pertinet collatio.  Et insuper a perceptione proprii beneficii suspendatur, infra, de elect., nihil est.

 Capitulum
Et ita habes quod minor supplet negligentiam maioris, et econverso, infra, de concess. praeben., nulla; et infra, de concess. praeben., quia diversitatem; et 9. q. 3, cum simus; 65. dist., si forte; 89. dist., volumus.  Et maior negligentiam minoris, sed illud est ordinarium, ut in 9. q. 3, cum simus.

X 1.06.08 Causam quae inter

 Contulerint
Illud quidem recte potest fieri, et est una de formis concilii generalis, infra, de elect., quia propter; et est simile ff. quod cui. univ. nom., item eorum § si decuriones.  Et etiam extra collegium potest compromitti, quia episcopus non est de collegio, licet sit caput, infra, de testamen., requisisti; arg. ubi non est tanta communio inter episcopum et monasterium.

 Promittentes
Simile infra, de renunciat., post translationem.

 Provideret
Quid dices, numquid possunt revocare talem collationem factam episcopo antequam ipse providerit?  Non videtur infra, de elect., in causis, ubi dicitur de hoc.

 Si tamen existat idonea
Arg. est hic quod cum aliquid generaliter committitur arbitrio alicuius, non valet nisi legitime factum sit, infra, de iureiur., Quintavallis; et infra, de iureiur., veniens; ff. de ritu nupt., quamquam; ff. pro soc., unde si nerve; et in Auth. de hered. et Falc. § is igitur, coll. 1; et ff. ne quid in loc. pub., praetor ait § si quis a principe; ff. de oper. lib., si libertus; C. de inoffic. testam., si quando; infra, de offi. deleg., ex parte tua; et 16. q. 1, et temporis; et 16. q. 1, postquam.  Arg. contra 32. q. 8, non solum; et 2. q. 6, a iudicibus § arbitrarii; et infra, de iureiur., si vero; ff. de regul. iur., quisquis; et ff. de damn. infect., qui bona § cum inter; et 23. q. 4, displicet ubi, in princ.  Solutio: si arbiter est compromissarius, eius arbitrio standum est sive aequum sive iniquum sit, ff. de recepti., diem § stari; nisi contra ius scriptum vel contra formam compromissi sit latum, quia tunc non tenet, 2. q. 6, ei qui § diffinitiva; et infra, de confirm. util. vel inutil., examinata; et ff. de recepti., si cum dies § compromisso; et ff. quae sent. sine appel., illud.  Si vero tamquam vir bonus arbitrari debet, tunc non valet dictum suum nisi sit aequum, ut in dictis capitulis infra, de iureiur., veniens; et infra, de iureiur., Quintavallis; et ff. pro soc., si societatem; et ff. pro soc., coiri, ut hic.

 Recipi
Sed quid si elegerit malam, numquid aliam episcopus poterit eligere, vel etiam si electa noluerit consentire?  Arg. quod sic, infra, de elect., cum terra; et qui optavit acetum, potest iterum optare vinum, ff. de opt. leg., quotiens; et reproba electio nulla, 7. q. 1, factus est; et ff. de pigno. act., eleganter § qui reprobos; ff. ad Velleia., quamvis § si cum venerit.  Item qui iuravit aliter quam ei delatum est, iterum iurare debet, ff. de iureiuran., qui per salutem.  In casu isto non poterit amplius eligere, quia functus est officio suo, infra, de offi. deleg., in litteris; et ff. de re iud., Paulus.  Quia semel functus est officio suo, sive bene sive male, ut ibi, supra, de elect., cum in cunctis; infra, de elect., innotuit; et infra, de elect., in causis.  Ber.

X 1.06.09 Nosti quomodo

 Concedendi
Quod si faceret, deberet repelli, infra, de elect., qualiter; et infra, de praeben., cum iamdudum, in fi.; nisi in casu infra, de elect., nihil est § ulti.  Et illud dispensative fit ne interim ecclesia patiatur detrimentum in temporalibus vel spiritualibus, ut ibi dicitur.  Sed hic Papa voluit parcere huic electo, quia poterat ipsum repellere.

 Confirmata
Per confirmationem acquirit electus plenam administrationem, et vinculum coniugalem contractum est, infra, de translat., inter corporalia.

 Facultatem
Immo privari deberet, infra, de elect., qualiter.

 Praedictis
Ista decretalis continet gratiam in eo quod non fuit punitus.  Continet ius in eo quod dicit quod non habet facultatem disponendi ante confirmationem.

 Revocare
Sed quid est quod dicit, quod studeat revocare?  Quia talis traditio nulla est, quia pro non dato habetur quod ab illo donatur, qui de iure donare non potest, infra, de iure patron., quod autem, in fi.  Sed talis revocatio potius erat de facto quam de iure, sicut donatio de factum tantum fuit, ne ex tali facto crederet ius habere, et ne credatur hoc sibi licere.  Item arg. aliquid potest contra factum suum venire, 12. q. 1, certe; 55. dist., poenitentes; 35. q. 9, quod quis commisit; C. de evict., si tibi liberam.  Arg. contra, 17. q. 4, sunt qui opes; 18. q. 2, Eleutherius; ff. de servitu. rust. praed., per fundum; infra, de cleri. coniug., diversis.  Solutio: in sententiis interlocutoriis iudex potest mutare vel revocare suam interluctoriam, ff. de re iud., quod iussit; infra, de appell., cum cessante.  Circa negotia distingue, si ex mutatione nulli fit praeiudicium, licitum est mutare.  Ubi ex mutatione alteri fit praeiudicium, adhuc re integra licitum est mutare, ff. de iuris., si convenerit.  Re non integra non potest, ff. de regul. iur., nemo; nisi favor aliud inducat; C. de liber. caus., interrogatam.  Et est simile in revocatione sententiae spiritualis vel corporalis matrimonii, ubi decipitur ecclesia, 35. q. 9, sententiam; et melius 35. q. 9, loci § his ita respondetur; et infra, de re iudic., lator; et infra, de re iudic., consanguinei.  Et ideo hic potest contravenire, quia administratio est ei interdicta, et sic replicaret de administratione si ei obiiciatur quod contra factum suum venire non possit, ff. de iureiuran., iusiurandum quod, 1. resp.; et ff. de iureiuran., ait praetor si.  Ber.

X 1.06.10 Consideravimus quod electio

 Post appellationem
Appellare ne fiat electio, non valet.  Sed ne fiat nisi canonica, tunc bene valet, infra, de elect., cum nobis.  Et intellige quod allegata fuit aliqua probabilis causa, quia sive appellatur in iudicio vel extra, appellationis causa exprimenda est, ut in decretali Inno. iiii infra, de appell., extravag. cordi.

 Privilegiorum
Quae essent ista privilegia, non habemus.  Host.

 Appellationem
Infra, de elect., bonae 1; et infra, de appell., constitutis 1.  Contra in illis tenuit electio secundo loco facta, et post alterius partis appellationem.  In illa infra, de appell., constitutis 1, tenuit electio secunda, quia prima ipso iure nulla fuit.  Hic vero prima non fuit nulla, sed annullanda.  In decretali illa infra, de elect., bonae 1, non tenuit tribus de causis, ut ibi dicitur.  De hac materia dicetur infra, de elect., auditis.

 Fama
Arg. infamia non comitari depositum, ff. de re milit., qui cum uno § non omnis; et ff. de re milit., qui cum uno § exauctoratus.  Arg. contra ff. de his qui not. infam., quod ait praetor § ignominie.  Sol. est infra, de elect., super eo, quia non fuit cassata vitio personae.

 Ordinationem
Dicunt quidam praeter istam, quae nunc cassata est, quod iterum possunt alterum eligere si volunt, infra, de elect., super eo.  Sed hoc non credo, quia propter scandalum noluit Papa quod in illa vacatione aliquis eorum promoveretur.  Hodie tamen alia debet esse forma in electionibus faciendis, infra, de elect., quia propter.

X 1.06.11 Suffraganeis

 Pallium
Sed contra videtur, quia propter pallium nondum receptum consecratio episcoporum differretur, 100. dist., quoniam, ubi de hoc.  Quia ante pallium receptum non potest consecrare virgines, ordines celebrare, vel episcopos consecrare, infra, de elect., quod sicut; ad idem facit infra, de elect., transmissam.  Propter hoc dicunt quidam quod haec non est decretalis, sed fuit quaedam provisio.  Tamen potest tolerari, et videtur subesse quaedam aequitas, ut cum nondum sit in mora petendi pallium, hoc habeat locum.  Quod non videtur, quia in traditione pallii plenitudo confertur pontificalis officii, infra, de usu pallii, nisi specialis.  Unde et cum per se hoc facere non possit, neque auctoritate alii faciendi praestare potest, et est optime arg., infra, de consecr. eccl. vel alt., aqua; et arg. ff. de Maced., filium habeo.  Dic ergo hic ut dixi infra, de translat., cum ex illo.  Ber.

X 1.06.12 Super eo vero

 Non vitio personae
Puta propter aliquam irregularitatem, quia erat illegitimus, vel propter crimen, quod ei fuit obiectum et probatum, quod si esset probatum, non potest eligi nec in illa nec in alia ecclesia, cum sit ineligibilis.  Et potest hic colligi arg. quod crimen in modum exceptionis probatum, praeiudicet ei in electione alia, sed hoc esset poenam imponere ordinariam, quod fieri non debet, infra, de ord. cognit., cum dilectus, in fi.; et infra, de except., denique; ff. de his qui not. infam., Lucius.  Dicas quod si per hoc gravata fuit, et est ipsius opinio, potest et debet repelli, infra, de testib., testimonium; capitulum Gregorii est, ubi casus iste ponitur.  Et arg. 2. q. 5, presbyter si a plebe; et 2. q. 5, si mala fama; et 81. dist., tantis; et infra, de accusat., omnipotens.  Vel repellitur in alia electione, cum crimen obiectum probatum in modum receptionis electionem de qua agitur contingebat, infra, de except., denique; et infra, de confess., cum super.  Sed si modo electionis cassetur electio, tunc non impeditur in alia electione, ut hic dicit, et supra, de elect., consideravimus.

 Simoniacae
1. q. 1, gratia.  Arg. contra infra, de simon., de regularibus; et 1. q. 5, quicumque.  Quod hic dicitur, ius est commune; quod ibi dicitur, dispensatio.  Ber.

X 1.06.13 Cum monasterium

 Abiecerunt
Unde deberent expelli, infra, ne cler. vel mon. saecul. neg., relatum.  Ber.

 In eremo
Et ita videtur quod erat monachus, licet dicatur in eremo; alias non posset eligi, sed postulari, infra, de elect., cum causam; et infra, de elect., cum in magistrum; et infra, de elect., officii.  Et eiusdem religionis vel maioris debet esse, quia non est licitum descendere, sed ascendere, infra, de translat., licet; et 93. dist., legimus, in fi., iuxta illud, et ambulabunt de virtute in virtutem, etc.; de poen. dist. 2, dum sanctam ecclesiam.  Sed si intelligas quod iste fuit eremita, tunc abbas esse non potest, quia eremita proprium habet, arg. 19. q. 3, perlatum § econtra Paulus.  Sed monachus proprium habere non potest, infra, de statu monach., cum ad monasterium, in fi.  Credo quod iste fuit de eremo, quod sic appellatur, et est in Tuscia; et sunt alibi monachi cui subsunt Camandulenses, et illi de Sancto Damiano qui est extra pontem ferreum.

 Postulantes
Sed quare dicit, postulantes; nonne poterat eligi?  Dicas quod primum monasterium de Pellicia erat alterius ordinis, vel ille monachus erat in minoribus ordinibus, et ideo debuit postulari, ut dictum supra, de postul. praelat., etsi unanimiter; unde dicit in fine, sicut canonice facta est.  Unde videtur quod competentius poneretur in titulo praecedenti.  Sed licet dicatur, postulantes, non tamen credo quod fuerit simplex postulatio, sed electio.  Et hoc satis innuitur ex eo quod dicit, eandem ordinationem postulasti a sede Apostolica confirmari, et ex eo quod Papa didicit, nos eam confirmamus.  Si enim fuit simplex postulatio, Papa non dixisset, confirmamus, sed dixisset, ipsam admittimus vel non approbamus, supra, de postul. praelat., bonae 1; et supra, de postul. praelat., bonae 2; et sic bene ponitur hic.

 Confirmamus
Sed numquid sufficit in hac dispensatione consensus solus episcopi?  Ita sed ad cautelam confirmatur.  Iste enim dubitabat, an posset hoc facere, et ideo Papa respondendo confirmat factum ipsius; alias ipse Papa dixisset, et nos postulationem admittimus.  Sed ipse solum confirmat factum episcopi.  Vel ideo quia forsitan suberat dominio Papae nullo medio; arg. ad hoc 58. dist., nullus; et 58. dist., si quis.  Sed ista littera videtur contradicere ibi, tu vero postulationi, etc.  Dic ut supra dictum est.

X 1.06.14 Cum terra quae

 Terra
Scilicet, Hierosolymitana.

 Funiculus
Id est, portio.

 Consuetudinis
Nota consuetudinem contra libertatem ecclesiae non valere.  De hoc dicitur supra, de consuet., consuetudines; et supra, de consuet., cum tanto.

 Conventualibus
Ideo dicit, conventualibus, quia ubi est unicus sacerdos, patronus debet eligere, infra, de iure patron., nobis; et 16. q. 7, decernimus.

 In quo
Scilicet, in ecclesia cui praeesse debet in capitulo secundum consuetudinem loci illius, si commode fieri potest; alias ubi melius obtulerit se facultas, 23. dist., in nomine Domini.

 Diligentiam
Hic sumitur arg., quod eligentes possunt alium eligere prima electione non reprobata per superiorem.  Sed contra supra, de elect., cum in cunctis; et infra, de elect., innotuit; et supra, de elect., consideravimus; infra, de concess. praeben., post electionem.  Quod hic dicitur, sic potest intelligi: diligentiam inquisitionis apponant, etc., non alium eligendo statim, sed quaerendo aliquem idoneum, quem eligant alio reprobato, et hoc intelligitur post reprobationem alterius, vel cum sub ea conditione eligunt si primus non obtinuerit, arg. 85. dist., archidiaconum Florentinum.  Et secunda electio expirabit prima obtinente, sicut fit in substitutione, C. de impub. et al. subst., post aditam.  Arg. ad hoc 61. dist., studii.  Et loquitur de ignorantibus vitium electi et diligentiam adhibentibus, alias privarentur ipso iure potestate eligendi, supra, de elect., cum in cunctis; et supra, de elect., innotuit.  Et ita scripsit hic Laur.  Hodie vero non valet electio per vota conditionalia, ut in decretali Inno. iiii infra, de elect., extravag. in electionibus.  Sed videtur ex ipsa littera quod alius sit intellectus.  Et littera sic exponitur quod in persona, scilicet, eligenda, de qua inter electores fit mentio ad eligendum, et nominata ante electionem factamvel in electionis modo, quia forte non intersunt omnes qui debent interesse, vel non servatur forma secundam antiqua, vel secundum nova iura in ecclesiis cathedralibus et abbatiis, quam habes infra, de elect., quia propter; tamdiu in electione facta seu facienda sive in tractatu electionis, et sic tamdiu deliberent et inquirant de persona idonea quousque ipsum inveniant; et tunc demum ipsum eligant, et sic satis plane sonat etiam littera.  Hodie vero videretur servanda forma etiam in conventualibus ecclesiis omnibus quae traditur infra, de elect., quia propter; licet videatur loqui de cathedralibus ex verbis illis, ecclesiae viduatae, quia illae solae dicuntur viduatae, quia ibi dicitur vinculum coniugale contradictum.  In aliis inferioribus non ita, sed tamen hodie extenditur ad omnes, licet improprie dicantur viduatae, tamen quo ad multa viduatae dicuntur ex quo praelatum non habent qui possit negotia illorum procurare.  Et quod sit littera exponenda sic patet ex eo quod dicit, persona nominet, quia per nominationem non fiet electio.

X 1.06.15 Transmissam

 Mercimonia
Quod non licet.  Ante clericatum bene licebat, 88. dist., fornicari; et 31. dist., lex continentiae.

 Proposito
Unde ipso facto privilegium clericale perdere debent, nec ab ecclesia debent defendi, infra, de vit. et honest. cler., ex litteris.  Quia indignum est illis ab ecclesia subveniri per quos constat scandalum in ecclesia generari, infra, ne cler. vel mon. saecul. neg., sacerdotibus.  Et hoc est verum post admonitionem, ut infra, de vit. et honest. cler., ex litteris; et infra, de sent. excom., in audientia, et in parte decisa praemittitur de admonitione.

 De talibus
Scilicet, pertinentibus ad iurisdictionem, puta sicut est iudicare, excommunicare, corrigere, iuramenta recipere a vassalis, confirmare, investire, beneficia conferre, et consimilia quae consistunt in iurisdictione, supra, de elect., nosti; infra, de translat., cum ex illo.  Haec omnia in confirmatione consequitur electus, ea vero quae sunt ordinis, sicut clericos ordinare, chrisma conficere, depositio clericorum, benedicere virgines, et ecclesias et altares consecrare, et similiae conferuntur in consecratione episcopali, infra, de elect., quod sicut § praeterea; et 68. dist., quamvis corepiscopis.  Et arg. infra, de translat., inter corporalia; quia ante consecrationem quasi vidua dicitur ecclesia propter huiusmodi, ut ibi dicitur.  Et sic iure communi poterat illos clericos corrigere ac punire.  Ber.

X 1.06.16 Cum inter R.

 Coegit
Quia ius eiusdem forsitan magis vacillabat quam alterius partis, nec poterat sine magnis sumptibus finem imponere liti, immo certe ipse idem si dubitaret vel diffideret de iure suo, debebat renunciare liti, supra, de postul. praelat., bonae 2; et infra, de simon., per tuas 1.  Nec dolum facit, qui rem deserit, ut litem effugiat, ff. de alien. iud. mut. caus., item si § 1.

 Dum viveret
Licet enim prioratus non sint monachis confirmandi, infra, de confirm. util. vel inutil., porrecta.  Si tamen electi canonice fuerint, non sunt removendi sine causa, infra, de statu monach., monachi; et de hoc notatur in illa decretalis, porrecta.

 Invitus
Et sic factus est volens, quia coacta voluntas est voluntas, 15. q. 1, merito; 23. q. 4, displicet.

 Ex consensu compositionis receptae ius
Sed nonne eo ipso quod alii non servabant compositionem, poterat redire istae ad ius suum pristinum?  Ita videtur infra, de pact., cum pridem; et infra, de renunciat., sane; et infra, de iureiur., pervenit 2; et ff. de condi. caus. dat., si quis accepto tulerit.  Et si filius impugnat testamentum patris in quo mater est instituta heres, restituitur matri actio de dote quae confusa erat additionem hereditatis, C. de inoffic. testam., si maritus.  Et si mulier iuvetur Velleiano, restituetur actio creditori in antiquum debitorem, ff. ad Velleia., si mulieri solvero.  Praeterea simplici pacto non tollitur actio prima, C. de transaction., sive.  Nec debet ei fides servari qui contra pacta versatur, nisi cum actio est odiosa, C. de transaction., cum mota.  Et nisi in criminibus, C. ad Turpillianum, quamvis.  Sic ergo videtur quod sua intereat appellare, ut 2. q. 6, non solent.  Vel si actio sublata fuit, saltem danda fuit actio de dolo, C. de dolo, cum proponas.  Potest dici quod actum fuit inter partes, ut si altera pars resiliret a pacto soluta poena ei staretur, ff. de transaction., ei qui fidem.  Sed hoc non credo, nec hic colligitur.  Unde dicas quod ubi compositio intercedit et pure renunciat aliquis iuri suo, postea non auditur, ut hic, et infra, de renunciat., in praesentia; et 7. q. 1, quam periculosum.  Et remittentibus actiones suas non est dandus regressus ad eas, ff. de aedil. edict., quaeritur § si venditor.  Et nota quod qui renunciat spirituali iuri sive beneficio pure, et sine aliquo pacto debet renunciare, alias simoniacum esset, quia non habet ibi locum renunciatio sub modo vel sub conditione; et inde est quod non potest redire ad primus ius.  Sed in transactione vel in pacto secus est, cum ibi admittatur talis contractus: do ut des, facio ut facias, vel facio ut des, ut locum non habeat in spirituali beneficio, infra, de transact., super eo.  Si dicas, quare non fuit iste R. auditus super priori beneficio, sicut ibi, infra, de pact., cum pridem; et infra, de renunciat., sane.  Respondeo quoniam iste non habebat actionem ad agendum, et nemo sine actione experitur, ff. de negot. gest., si pupilli § videamus.  Tum quia pure renunciavit, ut dictum est, tum quia recipiendo custodiam et prioratum etiam iuri suo in totum renunciavit, et quia ipse iudicis officium non imploravit sicut in illis infra, de pact., cum pridem; et infra, de renunciat., sane; propter quod auditi fuerunt et restitui ad agendum.

 Praepositus et capitulum
Quibus forte negotium commissum fuerat quorum litteris bene creditur, 19. q. 3, statuimus; et 73. dist., in nomine Patris, in fi.

 Episcopus munus
Hic concurreunt duae praesumptiones, scilicet, factum episcopi, et scriptura praepositi et capituli, et factum legati.  Facto episcopi creditur, infra, de re iudic., sicut; et infra, de renunciat., in praesentia; et 2. q. 7, hoc etiam placuit.  Unde non est versimile quod etiam suspensum et a suspensis electum benediceret vel confirmaret.  In contrarium praesumitur ex litteris praepositi et capituli, quibus etiam creditur per iura praedicta et ita circa idem factum quandoque habentur variae praesumptiones, 57. dist., si quis in aegritudine; et ff. de in int. rest., divus; et arg. infra, de praesump., litteras; ibi tamen una praeponderat alteri, hic neutra.  Et ideo Papa mandat inquiri de illo interdicto.

 Impendit
Quare praesumitur quod electio illius fuit canoncia.

 Praemisimus
De suspensione et interdicto a cardinali positis.

 Praeiudicat
Sed quia nescimus utrum istorum alteri praeiudicet, ideo absolvimus reum, quia in rebus dubiis promptiores debemus esse ad absolvendum quam ad condemnandum, infra, de probat., ex litteris; et infra, de fide instrum., inter dilectos, in fi.  Hic secus factum fuit. 

 A suspensis
supra, de consuet., cum dilectus, ubi de hoc satis dictum est.

 Cassata
Id est, cassa nunciata, quia suspensi eligere non possunt.

 Consulatur
Intellige quod per capitulum fiat electio, ex quo non dicit per quos.  Si enim Papa voluisset monasterio per alios provideri, illud mandasset, sicut fieri consuevit.  Unde mandat illos primo absolvi a sententiis suspensionis, ut postea eligere possint.  Et R. seniori restituti fuerunt custodia et prioratus, ut continetur in integra.

X 1.06.17 Qualiter post obitum

 Administrationi
Sic infra, de praeben., cum iamdudum; et infra, de elect., bonae 1; illud dispensatio, ut ibi patet, ita tamen quod de rebus temporalibus nihil penitus alienent.  Et ideo illud introductum fuit, quia si nimia subtilitate circa hoc uteremur, subtilitas in perniciem ecclesiae verteretur, C. ad Trebel., sancimus.  Et dixit hic Laur. quod si electus ante confirmationem aliquid disposuit de rebus ecclesiae, ut salvae essent, quia erant periturae, et hoc non fecit tamquam praelatus, sed tamquam simplex canonicus, non videtur ob hoc administrasse, et ei non debet nocere, ff. de acq. hered., pro herede; et C. de tutor. qui non satisd., tutor; et C. de tutor. qui non satisd., in dubium.  Cautius tamen faciet si abstineat, si est aliquis alius qui hoc facere possit, quia etiam qui minimam particulam de hereditate attigerit, administrasse videtur, ff. de acq. hered., si servum § si quis suus.  Propter hoc cassata est haec electio, et quia non erat convenientis scientiae.

 Conveniens
Bene dicit conveniens, quia sufficit quod sit convenientis scientiae, licet non sit eminentis, infra, de elect., cum nobis.

 Quicquid ex ea
C. de legi. et const., non dubium; 12. q. 2, alienationes; 20. dist., de quibus.  Arg. contra 3. q. 7, infamis § tria; et 3. q. 7 § verum; et infra, de iure patron., consultationibus.  Hoc intelligitur cum credebatur ius habere patronatus.

X 1.06.18 Cum inter universas

 Ad decanum
Nota quod absente decano potest electio fieri, licet sit honorabilior pars capituli, infra, de concess. praeben., post electionem.

 Nominare
Et male mandaverunt, ut sequitur, quia eos expectare non tenentur, ut infra dicit, quia periculosa est mora.

 Dierum
Viginti miliaribus pro dieta computatis, ff. de ver. sig., itinere; et ff. si quis caut., vicena; et supra, de rescript., nonnulli, ubi de hoc satis dictum est.

 Remoti
A quam remoto loco absentes vocandi sint, colligitur ex tribus, quia vocatur a tam remoto loco quantum est a Mediolano usque ad Genuam, 63. dist., quanto.  Sed non debent vocari a tam remoto loco quantum est a Capua usque ad Palermum, ut hic dicit, et quia vocandi sunt ubi sine periculo vocari possunt, infra, de elect., quod sicut § si autem.  Sed videtur quod omnes qui sunt in eadem provincia sunt vocandi, cum illi praesentes dicantur, C. de praescri. long. temp. dec., cum in longi; et infra, de elect., coram.  Alias non valet quod faciunt praesentes, infra, de elect., quod sicut; et bonae memoriae 2.  Quod omnes de provincia sint vocandi, habes infra, de elect., in Genesi.  In huiusmodi vocationibus pro electionibus faciendis credo quod standum sit potius consuetudini, ut dicitur in illa decretali infra, de elect., in Genesi, quae dicit quod de toto regno Franciae vocantur ad electiones de consuetudine generali.  In aliis negotiis ecclesiae sufficit quod facit maior pars praesentium, 10. q. 2, hoc ius; dummodo maior pars, sive duae, sive tres sint praesentes, ff. quod cui. univ. nom., plane; et ff. quod cui. univ. nom., nulli.  Nec vocentur absentes in talibus, ut ibi, hoc ius.  Ber.

 Cognoverunt
Unde vocari non debuerunt, quia si scivit, certiorari non debuit, ff. de act. emp. et vend., si res vendita, in fi.  Unde statim debebant venire ad tractandum de communi utilitate, C. de decur., curiales 2, lib. 10.  Item nec ille est expectandus qui procurat ne ad eum citatio veniat, quia latitat, arg. ff. de evict., si dictum § si praesente; et infra, ut lite non cont., quoniam § 1.  Credo tamen quod vocandi sunt, dummodo sint in tali loco unde sint vocandi, licet sciant ecclesiam vacare.

 Reversi
Sicut quidam sunt reversi, sic alii poterunt redire, 23. q. 4, displicet, circa princ.  Arg. contra ff. de recepti., si cum dies § penulti.

 Assumatis
Aliis absentibus, et tamen miserant pro illis ut ad faciendam electionem cum eis venirent.  Sed pone quod non habuissent isti mandatum a Papa ad eligendum, numquid poterant isti eligere ante terminum praefixum illis absentibus quos vocaverant?  Videtur quod sic.  Arg. huius capituli quia non tenebantur vocare illos, unde possunt mutare voluntatem sine aliorum praeiudicio, ff. de regul. iur., nemo.  A contrario sensu, cum eorum non intersit, ff. de condi. ob casuam da., si pecuniam; et ff. locat. et conduct., colonus; et infra, de deposit., bona fides § 2; et ff. deposi., plane § penulti.; et infra, de praecar., precarium; et infra, de instit., cum venissent.  Praeterea hoc faciebant de gratia, ergo possunt illam revocare quandoque volunt, supra, de postul. praelat., bonae 1; quia ius non videtur acquisitum, infra, de verb. sign., abbate; et 10. q. 3, quia cognovimus.  Sed videtur quia ex quo admiserunt illos vocando ad electionem, iam non possunt revocare, infra, de elect., cum Wintoniensis; et infra, de his quae fi. a prael., etsi membra, ubi de hoc; et ff. de servitu. rust. praed., per fundum.  Ex eo quod nolunt procedere ad electionem sine illis, continentur se hoc non posse facere eis exclusis, infra, de offi. deleg., cum super; et res de facili ad suam naturam revertitur, ff. de pacti., si unus § quod si non totum.  Praeterea gratia concessa semel intempestive revocari non potest, infra, de commod., cum gratia; et ff. commodat., in commodato § sicut; cum non decipi, sed adiuvari beneficiis nos oporteat, ut in proximis iuribus.  In casu isto dixit Io. quod bene possunt eligere, cum eos vocare non tenerentur.  Mihi videtur quod ex quo illos vocaverunt, tenerentur illos expectare usque ad terminum statutum; et hoc dico dummodo ex tali expectatione praeiudicium ecclesiae non contingant vel damnum aut periculum.  Si vero mora periculum induceret, non obstante tunc illa vocatione possunt eligere, et hoc videtur sonare littera illius capituli ibi, quia vero mora, etc.  Et quod isti processerunt in capitulo praesenti, hoc fuit, quia Papa eis mandavit, et quia periculum timebatur vel imminebat ex mora.

 Regia
Sic infra, de for. compet., licet ex suscepto.  Sed ex tali assensu administrare non posset, quia non consentit in eum tamquam Papa, sed tamquam rex; sic infra, de elect., quod sicut § praeterea; et 23. q. 4, si ecclesia, in fi.; et ff. de adopt., si pater § qui duos.  Et sic duplex consensus exigitur, supra, de elect., cum terra; et infra, de elect., sacrosancta.

X 1.06.19 Cum nobis olim

 Innovari
Hoc allegando dicit, quia non extenditur appellatio, nisi ad ea quae illegitime fiunt, et illa sola cassat, arg. infra, de restit. spol., audita; et supra, de rescript., causam quae.  Secus est in denunciatione novi operis, infra, de nov. oper. nunc., intelleximus; et infra, de nov. oper. nunc., cum ex iniuncto.

 Nulla electio fieret
Talis enim appellatio non valet, ne id fiat quod edicto perpetuo cavetur, 25. q. 1, quae ad perpetuam; ff. de appellat. recip., si res.  Quoniam publicae utilitatis interest, ut fiat electio, ff. de novi operis nunc., de pupillo § si quis rivos; et infra, de his quae fi. a maior. par. cap., ex ore, in fi.; supra, de elect., cum inter R.

 Revocare
Numquid eo ipso quod admoniti nolunt redire, qui praesentes sunt possunt eligere?  Videtur quod sic, arg. hic et infra, de elect., quod sicut § si autem; et arg. supra, de postul. praelat., bonae 2; et infra, de test., in nomine domini; 65. dist., si forte; infra, de offi. deleg., cum super; maxime cum mora in talibus sit suspecta, supra, de elect., cum inter universas; et arg. ff. de admin. tut., tutor qui § 1; et ibi, unus tutor alium non expectat; et infra, ut lite non cont., quoniam § 1; arg. C. de divid. tutel., si post finitum, in fi.  Econtra videtur quod teneantur expectare usque ad finem trium mensium, arg. 2. q. 6, ei qui § appellatore; infra, de offi. deleg., consuluit; et 16. q. 3, placuit ut.  Saepe vocandi enim sunt ad electionem, 63. dist., plebs; et reus absens debet expectari usque ad finem triennii, C. de iud., properandum § huiusmodi autem scientia; arg. ff. de excusat., non tantum; et ff. de ver. oblig., insulam; et ita expectabunt usque ad finem quousque eligere possint.  Dicit Io. quod praesentes procedere possunt circa finem trium mensium non praecipiti festinatione, sed moratoria cunctatione, arg. ff. de admin. tut., tutor qui § 1; et infra, de offi. deleg., consuluit.  Hoc non credo, immo dico quod si maior et sanior pars vult procedere ad electionem potest, ut provideant ecclesiae viduatae, supra, de elect., cum inter universas.  Si vocaverint alios praesentes vel absentes, statuto eis termino competenti intra quem convenienter possint venire.  Et si non venirent, et assignaverint iustam causam quare non veniant, alii possunt postea ad electionem procedere, vel quia debet venire vel iusta de causa impeditus, constituere aliquem de collegio procuratorem cui vices suas committat, infra, de elect., quia propter.  Et est ratio, quia mora in talibus est periculosa valde, supra, de elect., cum inter universas; et infra, ut lite non cont., quoniam § 1.  Et praeterea quod a maiori parte capituli fit debet valere, nisi minor aliquid ostenderit rationabile, infra, de his quae fi. a maior. par. cap., cum in cunctis; et sic etiam observatur, et hoc idem dicitur hic.

 Alienos
Ex quo nolunt venire vocati, potest procedi sine illis, ut dictum est, arg. infra, de offi. deleg., prudentiam § adiicimus.

 Manum
78. dist., quid est manus cito; et 24. dist. § 1.

 Ex officio
Nota hic arg. quod iudex potest supplere etiam de facto, quia Papa supplet hic de facto.  Quando in causis iudex debeat supplere et qualiter dictum est supra, de postul. praelat., bonae 1.  Sed in isto casu illud teneas, quia et si nihil obiiciatur electo, ille qui confirmat electionem debet inquirere de modo electionis, an sit canonice facta, de persona etiam electi, an sit idonea, infra, de elect., venerabilem; et 28. dist., priusquam, ubi de hoc.  Alias si confirmaret indignum ipse puniretur, et promotus debet repelli, infra, de elect., nihil est.  Et de omnibus talibus debet ex officio suo inquirere, cum sua intersit, ne puniatur.  Item et si in alio casu ex officio suo iudex supplet etiam de facto, infra, de except., exceptionem, in fi.; et infra, de except., extravag. pia.  Et quos prohibet praetor, in totum prohibet, etiam si non opponatur, ff. de postulan., quos prohibet; et in alio casu ff. de pet. hered., filius, secundum opinionem Placen.

 Litteraturae
In praelato requiritur non solum litteratura sed etiam quod sit sollicitus et prudens in temporalibus, 39. dist., Petrus.  Quae scientia exigitur in episcopo, habetur 23. dist., qui episcopus; et 38. dist., quae ipsis; et 38. dist., omnes psallentes.  Tamen conveniens scientia toleratur in ipso, ut hic dicit, et arg. ad hoc ff. de aedil. edict., sciendum autem § illud; et ff. de aedil. edict., si quid venditor § venditor.  Et eminens scientia bene est desideranda in praelato et competens toleranda, quia multa scientia inflat, sed eius imperfectum supplet perfectio caritatis, infra, de renunciat., nisi § pro defectu.

 Procuratorem concedimus
Numquid per talia verba confirmat electionem?  Credo quod sic.  Suspendit tamen consecrationem usque ad legitimam aetatem.  Inno. iiii dicit quod non, et cum fuerit in aetate legitima, debet eligi in archiepiscopum, et Papa dispensat cum ipso, quia cum non esset aetatis legitimae Papa ipsum concessit in procuratorem ecclesiae Capuanae, ac si esset simpliciter postulatus.  Alias electionem ipsius denunciasset irritam et inanem, et canonici essent eligendi potestate ea vice privati, supra, de elect., cum in cunctis; et infra, de elect., innotuit, si scienter eum elegissent.

 Liberam
Per illud verbum non datur ei potestas male administrandi, 21. q. 1, relatio; arg. C. de inoffic. testam., si quando; et infra, de elect., ecclesia vestra 1, ad fi.  Et licet praelatus procurator dicatur, 12. q. 1 § si ergo res; et 12. q. 1, si privatum; infra, de dona., fraternitatem.  Tamen donare potest si consuetudo est, infra, de dona., caeterum; et ff. de donation., filiusfamilias.  Considerata consuetudine loci, et quantitate doni, ut in capitulo praedicto infra, de dona., caeterum; et ff. quod vi aut cla., prohibere § non tantum.

X 1.06.20 Innotuit nobis

 Distulisti
Et merito, quia nec eius electionem confirmare poterat nisi primo ipse consentiret electioni suae, infra, de elect., cum inter canonicos; et infra, de translat., licet; et quia debet examinari, infra, de elect., nihil est.

 Decreto
Decretum debet continere totam seriem et formam electionis, nomina eligentium, et eorum consensum, et subscriptiones cuiuslibet in hunc modum: ego talis canonicus talis ecclesiae huic electioni interfui et consensi et propria manu subscripsi, si scit scribere, alioquin alius pro ipso et nomine illius et de ipsius mandato subscribere debet, infra, de re iudic., cum inter vos.  Et nomen electi debet continere, et ad quam dignitatem est electus, et quod scriptura illa fuit facta per publicam manum vel per duos idoneos viros, infra, de probat., quoniam; et sigillum capituli apponatur.  Et hodie etiam debet continere inquisitionem et voluntates singulorum, et publicationes et collationem et electionem, ita quod per tale decretum appareat formam servatam fuisse.  Et illud decretum secundum quosdam non est de substantia electionis.  Hodie vero ita est de substantia, quod si non fiat publicatio voluntatum, et inquisitio, et collatio, et electio subsequenter incontinenti, cassatur electio, infra, de elect., Cumana; et infra, de elect., cum post petitam.

 Ingenua
Ingenuus est is qui statim ut nascitur liber est, Inst. de ingen., in princ.

 Coniugata
Si enim fuisset coniugata, filius esset spurius nec posset legitimari per matrimonium sequens, infra, qui fil. sint legit., tanta.  Quid si contraxisset postea cum ea, numquid ipse posset eligi tamquam de legitimo matrimonio natus?  Non videtur, quia non fuit de legitimo matrimonio natus, supra, de elect., cum in cunctis.  Nec prodest quod res deveniat ad eum casum, etc.  Tempus enim nativitatis videtur considerari debere, sicut tempus electionis, infra, de elect., dudum ad audientiam; et arg. 30. q. 5, qualis; ut ibi in virginitate desponsata, et hoc ita potest dici.  Dico quod bene potest eligi, quia matrimonium sequens omnia praecedentia purgat, et ille tamquam legitimus est habendus, infra, qui fil. sint legit., tanta.  Idem dicitur in 30. q. 5, qualis, quia verba sunt intelligenda cum effectu, infra, de cleri. non residen., relatum.

 Lateranensis concilii
Supra, de elect., cum in cunctis.

 Nullam esse
Sic ergo patet ex eo quod dicit, innuit, nullam esse.  Et ex eo quod dicit inferius, electionem ipsam praedicti canonis auctoritate cassatam.  Quod canon ille supra, de elect., cum in cunctis, est canon latae sententiae; et infra, de elect., cum Wintoniensis.  Dicit Tanc. quod talis electio est nulla et in hoc est canon latae sententiae.  Sed quantum ad aliam poenam quae imponitur eligentibus non est latae sententiae, sed ferendae; et ad hoc inducit infra, de elect., quisquis; et infra, de elect., quia propter.  Sed hoc non dico.  Immo quo ad omnia canon est latae sententiae.  Sed huic contradicitur quod dicit inferius, nec poenam infligimus, etc., id est, nolumus esse inflictam, quia parcimus eis, et hoc est quod praemisit, parcentes non modicum, etc.  Et illa duo capituli infra, de elect., quia propter; et infra, de elect., quisquis, in alio casu loquuntur, ut ibi dicemus.  Ber.

 In parem
Sic 21. dist., inferior; et ff. de recepti., nam magistratus; et ff. ad Trebel., ille a quo § tempestivum; nisi se subiiciat ei, ut ff. de iuris., est receptum; et 2. q. 7, nos si incompetenter; nisi ratione legationis, 93. dist., praecipimus; vel delegationis, infra, de offi. deleg., sane quia.

 In scholis
Multum enim operatur notitia scholastica, sicut et militaris, ff. de castr. pecul., miles filiusfamilias; et ff. de castr. pecul., si forte, in fi.

 Reatum
Id est, defectum, sive impedimentum, quia etsi non sit nota delicit, est tamen nota defectus impedientis promovendum, infra, de purg. can., accedens.

 Permissam
Et sic patet quod illegitimus potest postulari.  De hoc dictum est supra, de postul. praelat., etsi unanimiter.  Sed non alias indignus, puta suspensus, vel qui suspensionem non servavit, supra, de postul. praelat., ad haec.

 Ignorantiam
Ignorantia crassa et supina non excusat, infra, de ordin. ab ep. qui ren. epi., requisivit.  Unde probare debebant isti ignorantiam quam allegabant, ut hic dicitur, 82. dist., proposuisti.  Crassa fuit istorum ignorantia, quia improvide ipsum elegerunt, non requirentes de eius persona ab his per quos certificari potuerunt, 37. dist. § ut itaque; et infra, de reg. iur., quamvis; et ff. de iuris et fact. ignor., regula.  Et ideo debebant probare diligentiam adhibitam, et sic probatur ignorantiam.  Hanc ignorantiam poterant probare per iuramentum, infra, de test., praesentium; et infra, de except., pastoralis; arg. bonum infra, de scrutin., ex parte.

 Ad petendam
Alias si fuissent missi ad eligendum simpliciter, bene potuissent postulasse, infra, de elect., in causis.

 Susceptionem
Per hoc videtur solvi quastio dominicalis qua quaeritur, si episcopo deposito canonici eligunt alium antequam recipiant litteras Papae, quibus restituitur depositus; arg. est hic pro restituto 8. q. 5, quilibet; C. de mand. princ., si quis; infra, de praeben., inter caetera.  Arg. contra 7. q. 1, eos qui; ff. de decur., qui ad tempus; infra, de renunciat., ex transmissa; et C. de nupt., neque.

 Praesentare
Sic patet quod metropolitanus non potest cum illegitimo dispensare, ex quo illum sibi praecipit praesentari.  Arg. contra infra, de corp. vitia., cum de tua.  Ber.

X 1.06.21 Cum inter canonicos

 Capituli
Nota quod licet dissensio sit inter canonicos et quaedam agant contra alios, ibi dicitur esse capitulum ubi est maior pars.  Et potest constituere procuratorem, et ille dicetur capituli procurator.  Et in constituendo talem procuratorem non requiruntur singuli de capitulo, sed tantum illi qui sunt maior pars; alias committeretur falsum si singulorum nomina ibi ponerentur aliis ignorantibus, infra, de his quae fi. a prael., quanto.  Et iste procurator habebit expensas de capitulo.

 Epileptico
De quibus habes 33. dist., maritum; et 33. dist., clerici; et 33. dist., communiter diffinimus.

 Recusatus
Per hoc videtur quod crimen in modum exceptionis probatum in uno iudicio, praeiudicet in alio, arg. supra, de elect., super eo; et 2. q. 1, prohibentur; licet enim crimen in modum exceptionis probatum non infamet, infra, de ord. cognit., cum dilectus, in fi.  Tamen gravat cuius opinionem, unde inhonestum est admittere talem, ff. de decur., eos; et C. de adulter., et si libidinem.  In causa vero criminali bene repelleretur testis a testimonio, si in alio iudicio esset repulsus, probato eius crimine in modum exceptionis, de quo gravata est eius opinio, infra, de testib., testimonium.  Sed adhuc probandum est ipsum morbo epileptico laborare, quia non constabat illum sic fuisse repulsum per illam allegationem.  Sed si de hoc constaret, non deberet amplius eligi, arg. supra, de postul. praelat., gratum, ubi cassatur electio illius, seu postulatio secundo facta, quae primo cassata fuit propter vitium personae, ut supra, de elect., super eo.

 Aliam
Hic sumitur arg., quod non est electio facienda de aliena ecclesia quamdiu reperitur idoneus in eadem.  Sed pone quod maior pars capituli et sanior eligat de alia ecclesia, et minor de ecclesia sua; quae illarum praevalet?  In hac quaestione dicit Laur. quod si duae partes capituli eligunt de aliena ecclesia, tenet electio, quia duae partes vicem totius capituli obtinent, supra, de elect., licet; et infra, de elect., scriptum, ubi postulatio facta a duabus partibus praefertur electioni factae a minori parte, quia si duae partes capituli non sunt in ecclesia, non videtur capitulum esse, ff. de decr. ab ord. fac., lege; et ff. quod cui. univ. nom., plane.  Sed si non essent duae partes, licet esset maior pars, et eligant de aliena ecclesia, non valet electio si minor pars eligat de sua ecclesia, et sic intelligit illa iura 61. dist., obitum; et 61. dist., nullus; 85. dist., Florentinum.  Vincen. et Io. dixerunt quod semper praevalet electio de propria ecclesia a minori parte facta, etiam a duobus, arg. praedictorum decretorum, et 63. dist., litteras; et C. de episc. et cler., in ecclesiis; et infra, de cleri. peregri., te nobis; et 7. q. 1, denique; et quod dicitur hic est allegatio.  Sed ideo hic obtinuit electio de aliena ecclesia, quia minor pars unum elegit.  Sed obstat infra, de elect., in causis; et illud dicunt propter formam mandati ut praevaleret postulatio de aliena ecclesia electioni de propria.  Tanc. dixit, et melius ut mihi videtur, quod electio facta a maiori et saniori parte capituli praevalet undecumque, sive de sua ecclesia eligant, sive de alia, dummodo aliud canonicum non obsistat.  Et hoc satis bene colligitur in hac decretali, quia propter rationem illam quam hic allegabat S. subdiaconus frivolam reputavit, et inhaeret illi soli de morbo epileptico, ut infra dicit, non obstante appellatione si qua ex aliis superius memoratis causis, cum eas frivolas, etc.; et supra, de elect., licet, in fi.; et optime facit infra, de elect., quia propter, ubi dicit, is eligatur in quem maior et sanior pars, etc., non distinguendo de quacumque ecclesia; et infra, de elect., in Genesi; et infra, de elect., ecclesia vestra 1, ubi dicitur quod electio debet fieri a maiori parte capituli.  Quid respondebis illis capitulis 61. dist., nullus; et 61. dist., obitum; et 61. dist., Florentinum?  Dicas quod verum est quod ita deberet fieri et honestum esset et de iure est.  Si tamen maior pars aliter facit, valet, quia in hoc renunciavit iuri suo quod in favorem ipsorum fuerat introductum.  Nam et optimus eligendus est, et melior, 63. dist., metropolitano; et 25. dist., unum § nunc autem; 8. q. 1, licet ergo; et tamen toleratur dummodo sit sufficiens, supra, de elect., cum nobis; et infra, de elect., cum dilectus, ubi multi meliores erant in ecclesia, et sufficit ne malus existat, 16. q. 7, monasterium.

 Confirmavit
Sed nonne eo ipso quod elegit confirmasse videtur, ut 63. dist., in synodo; et ff. de auct. tut., quamquam?  Sed non est verum, infra, de fide instrum., inter dilectos, vers. caeterum; et supra, de elect., cum inter universas, in fi.  Quoniam tamquam arbiter elegit, et tamquam archiepiscopus confirmavit, arg. ff. quan. appel. sit, si quidem § solent; sic infra, de elect., quod sicut § praeterea; infra, de concess. praeben., postulastis.  Sed numquid potest irritare propriam electionem, si tempore consecrationis vel confirmationis probetur ei crimen in modum exceptionis?  Arg. quod non, quia cum ipsam electionem teneatur defendere, eam non debet impugnare, arg. infra, de nat. ex lib. ven., indecens; et infra, de cleri. coniug., diversis; arg. ff. de condi. indeb., frater a fratre; et ff. si serv. vend., altius.  Sed non est ita, quia tamquam alius confirmat et tamquam alius eligit arg. 3. q. 7, infames, vers. item si contra patrem pupilli.  Et de hoc dixi plura, arg. supra, de elect., cum inter universas.

 Et subscriptam
Arg. colligitur hic a contrario, quod ante subscriptionem possent recedere electores ab electione, arg. infra, de censib., olim; et 1. q. 7, saluberrimum; et 64. dist., quanto.  Sed non est verum, quia postquam electus est aliquis non possunt electores mutare propositum suum, dummodo ipse electus velit consentire, ut infra dicitur.  Immo etiam ante electionem factam, facta publicatione scrutinii variare nequeunt electores, infra, de elect., publicato; arg. infra, de elect., in causis; et ff. de servitu. rust. praed., per fundum; et ff. de regul. iur., nemo.  Immo si nollent illum eligere in quem maior et sanior pars consensit, deberent per superiorem compelli, infra, de elect., publicato; quia illum tenentur eligere, ex quo iam sic processum est, infra, de elect., quia propter.

 Quasi coniugale
Sed in veritate contractum non est vinculum coniugale per consensum eligentium et electi ante confirmationem, infra, de translat., inter corporalia, vers. unde cum non sit, etc.; et infra, ut lite non cont., quoniam § si vero, in princ.  Et ideo dicit, quasi quia posset renunciare sine licentia ante confirmationem Papae, arg. praedicta decretalis infra, de translat., inter corporalia, ut ibi notatur vers. sicut autem.

 Ex aliis causis
Scilicet, quia erat de ecclesia, et in eadem erant idonei.

 Resilire
Contra supra, de postul. praelat., bonae 2.  Sed aliud est in postulatione, et aliud in electione per quam ius acquiritur, 8. q. 2, dilectissime.  Et per postulationem ius non acquiritur, supra, de postul. praelat., postulationem.  Immo potest dici quod idem est ut si postulatio sit publice facta in scrutinio vel superiori praesentata, non possint ab ea recedere, supra, de postul. praelat., bonae 2; ut dixi supra, de postul. praelat., etsi unanimiter; et supra, de postul. praelat., postulationem.

 Non compromiserint
Maxime supple, quia idem est ac si compromisissent, ut dicitur supra, quia sive compromiserint sive non, possunt mutare consenseum suum, ut dictum est.

 Volente
Ut voluntas impleatur necesse est, quia ubi est opus facto, voluntas non sufficit, infra, de eo qui mitt. in poss. caus., constitutis; et infra, de bigam., nuper.

X 1.06.22 Dudum ad audientiam

 Conscientias
Nota conscientias eligentium examinandas sicut conscientiam accusatoris, 2. q. 7, si qui sunt.

 Numerus
Ex eo quod hic dicit in fine, colligitur quod numerus praefertur auctoritati, infra, de appell., constitutis 2.  Non enim praeferenda est dignitas, nisi cum numerus est par vel in modicum excedit, ff. de pacti., maiorem; et infra, de elect., ecclesia vestra 2, ubi numerus non profuit; infra, de testib., in nostra.  Et de hoc dicemus in illa decretali infra, de elect., ecclesia vestra 2.

 Dignitate
Ecce in quibus auctoritas, 23. dist., in nomine Domini.

 Et tempore
Quia ante ordinati fuerunt vel instituti in ecclesia, infra, de maior. et obed., cum certum.

 Praesentatae
Et sic non remiserunt causam sufficienter instructam.  Et ideo male fecerunt, quia causam instructam remittere debuerunt, ut C. de appellat., ne causas; infra, de appell., constitutis 2; C. de relat., si quis; et C. de relat., super delictis.

 Scire
Sic supra, de elect., significasti.

 Procedendum
Proceditur tamen contra contumacem in causa appellationis, infra, de appell., saepe; et C. de temp. appel., cum anterioribus § illud.  Sed haec non fuit causa appellationis.

 Electionis tempore
Ista tria praecipue requiruntur in episcopo, supra, de elect., cum in cunctis.  Et nota quod in huiusmodi electionibus tempus electionis spectatur, an sint tunc idonei, infra, de aetat. et qualit., cum bonae; et infra, de cleri. excom., postulasti; arg. infra, de elect., auditis.  Arg. contra supra, de postul. praelat., bonae 1; infra, de elect., quod sicut § si autem.  Solutio: tempus electionis debet spectari, et si tunc non tenuit electio ipso iure, non potest tractu temporis convalescere, ut in primis concordantiis, et 16. q. 3, placuit ut § potest, vers. quae enim ab initio, etc.  Si vero ab initio non erat nulla ipso iure, sed per exceptionem poterat cassari, tunc tractu temporis potest rata haberi, et sic loquuntur contraria.  Item arg. est hic initium spectandum, 1. q. 1, principatus; et 16. q. 3, si sacerdotes; et 55. dist., praecepta; et infra, de probat., post cessionem; et ff. de orig. iuris, facturus; ff. de regul. iur., quod initio; ff. de minor., denique § 1; ff. de public. iud., is qui; ff. de iuris., cum quaedam; et infra, de for. compet., proposuisti; et supra, de rescript., eam te; ff. mand. vel cont., si procuratorem, 1. resp.; ff. de Maced., si tamen; et ff. de poe., quotiens; et C. de testament., testes servi; et ff. de vac. mun., sextum decimum § qui ad munera; et ff. de peculi., licet § si filius, in fi.  Arg. contra scilicet, finem spectandum, infra, de testibus cog., praeterea; infra, de despon. impub., accessit; et de despon. impub., litteras; ff. de ritu. nupt., si quis; ff. de iure fisc., non intelligitur § si quis palam; ff. de iud., cum furiosus; ff. de statu hom., liber homo; Inst. de ingen. § sufficit et pro utraque parte; ff. comm. praed., receptum est.  Solutio: verum est initium fore spectandum in contradictibus vel quasi, et in delictis vel quasi.  In omni enim negotio ex quo actio oriri potest, et in decretis et constitutionibus, nisi propter favorem aliud contingat, sicut in matrimonio vel libertate, ut patet per concordandantes proxime positas, ilud quod dicitur finem spectandum habet locum cum quaeritur an id dedit vel non dedit, seu quando dedisse videtur, vel quando possidet vel restituit, sive cum capere potuit, in Auth. de nupt. § quia vero hactenus, coll. 4; et ff. de alim. vel cib. leg., Mela.  Inspicit enim tempus quo capax est, ff. de iure fisc., non intelligitur § si quis palam.  Et si ago contra te, et non competit mihi ius, si tempore sententiae competit, sequitur condemnatio, ff. de peculi., quaesitum; ff. de rei vend., sin autem § 1; ff. deposi., depositum § non solum.

 In ordinibus
Talis electio nulla est, et devolvitur potestas eligendi ad alios, licet pauciores, ut hic patet expresse.  Et hoc intellige quando ex certa scientia eligitur; alias non essent privati si probarent ignorantiam, et ita ista tria et quodlibet illorum reddunt electionem nullam, ut hic patet.

 Corporali
Sic infra, de re iudic., cum olim; et bene potest procedi contra absentem in isto casu, etiam lite non contestata, infra, ut lite non cont., quoniam § porro.  Arg. contra infra, de dolo et contu., cum olim, ubi expectatur per annum.  Sed illud in eo qui appellavit, illud quod dixi, quod potest procedi contra absentem legitime eo citato, intelligas ut infra, de appell., per tuas.

 Impedimentis
Propositis contra ipsum in aetate, in ordinibus, in scientia, et in litteratura.

X 1.06.23 Bonae memoriae M.

 Constaret
Nam si hoc esset, de iure communi debuit perdere primam et secundam, 12. q. 1, episcopus; et 12. q. 1, si quis episcopus; et infra, de translat., quanto.

 Nunciaret
Simile supra, de elect., qualiter; et infra, de praeben., cum iamdudum.

 De vi
Id est, violenta impressione inferenda.  Sic infra, de elect., cum Wintoniensis, ut notatur in casu, sed ibi fuit illata.

 Metuebant
Si citati non poterant venire ad ecclesiam cathedralem, debebant constituere procuratores qui vice fungerentur illorum, infra, de elect., quia propter.  Et sic videtur quod non valuisset eorum appellatio, quo minus alii procedere potuissent.  Non credo quod hodie valeret talis appellatio, quia ex quo maior pars citat minorem, si iusta causa impediti venire non possunt, constituere debent procuratorem, infra, de elect., quia propter.  Alias credo quod electio maioris partis praesentis valeret per eandem constitutionem infra, de elect., quia propter.  Si autem maior pars canonicorum iusta de causa esset absens, nec posset venire ad ecclesiam in qua debet electio celebrari, et sint in loco in quo debent ad electionem vocari, satis credo quod minor pars debet ire ad maiorem si potest, et econverso.  Alias ad locum communem conveniant omnes vel constituant procuratores, si ire non possunt, infra, de elect., quia propter; 23. dist., in nomine Domini, vers. fi., ubi dicitur quod si electio Papae in urbe Romana fieri non potest, exeant ad locum idoneum.  Sed in casu huius decretalis aliud erat impedimentum, in quo absentes non debebant ire nec dare procuratores.  Timebant enim vim sibi fieri in electione, id est, violentam impressionem, et sic non habuissent liberam potestatem eligendi nec eorum procuratores, et ideo tenuit eorum appellatio propter iustum metum impressionis, et ita solus talis timor sufficit, licet impressio secuta non sit.  Unde de hoc mandavit Papa inquiri, arg. optimum ff. locat. et conduct., habitatores § ulti.; et ff. locat. et conduct., item quaeritur § exercitus; alias autem non debebant ire.  Vel si aliud iustum impedimentum habebant constituere procuratores, alias procedere debent ad electionem ex quo vocati erant per illam constitutionem infra, de elect., quia propter.  In spirituali vero sicut in carnali matrimonio debet esse liber consensus, alias nullus esset consensus, infra, de spons., cum locum.  Maguntini favebant Philippo per cuius potentiam Wormaciensis episcopus fuit postulatus et intrusus.  Prepositus iste favebat Ottoni, qui electi erant in discordia, unde timebant ipse et sui, quod non possent liberum habere consensum in electione; unde appellaverunt ex illa causa quae iusta fuit.  Unde in locum securum utrique parti convenire debebant.  Ber.

 Constaret
Alias non valuisset appellatio.  Vel posset suppleri: maxime si vocati non fuissent.

 Exceptione
Infra, de appell., an sit; et infra, de appell., constitutis 2; et infra, de usur., quia frustra; ff. de minor., auxilium; et 17. q. 4, frater noster; 12. q. 2, de viro.

 Licentiam
Unde privandi sunt potestate eligendi illa vice, infra, de translat., quanto.  Quae potest assignari contra id, quia hic ipso iure fuerunt privati potestate eligendi, unde tenuit electio postea facta, sed ibi dicit Papa, suspendimus, ibi, solvitur.

 Confirmaret
Quod si ecclesia Maguntina tali modo non recepisset, tunc legatus de utraque inquireret, et causam instructam ad sedem Apostolicam remitteret.

 Recepit
Et ita quandoque probatur et examinatur quod notorium est, arg. 24. q. 1, pudenda, in fi.; et 11. q. 3, eorum qui.  Quoniam licet aliquid manifestum sit, eius tamen interpretatio non est negligenda, ff. de ven. inspic., temporibus § nihil.  Quamvis nihil tam indubitatum est, quin recipiat quandam sollicitam dubitationem, in Auth. de tabell., circa medium constitutionis, coll. 6; et ita potius recipiuntur hic testes ad cautelam, quam de iuris necessitate.  Vel quia ex superabundanti aliquid probatur, ff. de manumiss., causam, in princ.  Quia si transivit, non potuit non esse notorium, infra, de translat., quanto; vel forsan quia non erat notorium.

 Cassavit
Id est, reprobavit, vel irritam nunciavit, ut patet supra, quia constitit ei quod administravit, et coepit ecclesiam praeter auctoritatem Apostolice sedis.

 A paucissimis
Sic supra, de postul. praelat., gratum.

 Notorius
Ut 2. q. 1, de manifesta; et infra, de accusat., evidentia.

 Praesumitur
Sic infra, de renunciat., in praesentia; et infra, de re iudic., sicut; infra, de probat., post cessionem; et 2. q. 6, hoc etiam placuit; ff. de publican., quantae.  Sed hodie non praesumitur pro iudicis processu in praeiudicium alterius, nisi quatenus constiterit legitimis documentis, infra, de probat., quoniam.

 Quamvis
Id est, quia.  Sic ponitur infra, de iureiur., quemadmodum, vers. quamvis interdum, etc.

 Negantis factum
Sic infra, de renunciat., super hoc; et infra, de probat., quoniam; 6. q. 5, actor.

 Per rerum naturam
Id est, secundum cursum causarum, C. de reb. credit., in bonae; vel per rerum naturam, id est, secundum naturalem probationem, id est, per causam rerum.  Quoniam ea quae non sunt, non probantur per aliquam causam.  Eius enim quod non est, nulla est causa.  Non enim ratio prius quam persona quaerenda est, ff. de iure cod., quidam referunt § 1; sed ea quae sunt, probantur.  Vel dic, per rerum, id est, causarum naturam, id est, consuetudinem.  Consuetudo enim est altera natura, quod dicit secundum solitum cursum causarum negativa non potest probari.  De hac negativa nota quod tribus modis dicitur.  Est enim negativa facti, iuris et qualitatis.  Negativa facti duplex est, pura et simplex, quae non habet determinationem loci, vel temporis, vel alterius rei.  Et haec negativa pura et simplex probari non potest directe vel indirecte, ut si aliquis dicat se numquam fuisse citatum; vel si quis dicat se non contraxisse cum Berta; et de tali negativa loquitur hic, et 6. q. 5, accusator quod asseverat.  Unde onus probandi transfertur ad adversarium, et hoc ideo quia negationum non sunt causa, ut dixi.  Si autem adiiciatur tempus vel locus, vel aliquid consimile, tunc potest probari indirecte, ut infra, de testib., ex tenore; et infra, de testib., series; et C. de contrah. et comm. stip., optimam; ut si exhibeatur instrumentum in quo stipulatio contineatur facta tali die et loco, ut in predictis iuribus.  Non obstat quod dicitur infra, de probat., tertio; et infra, de testib., tam litteris, in fi.; quia ibi non probatur directe vel indirecte, sed praesumptive.  Item negativa facti probatur, cum habeat in se implicitam affirmativam, ut si dicatur: ego non sponte renunciavi, quod dicit coactus renunciavi; et hoc debet probari ab eo qui hoc negat, infra, de renunciat., super hoc.  Item negativa iuris bene probatur, ut si negas emancipationem recte factam, hoc ipsum probare debes, ff. de probation., ab ea parte § 1.  Quia qui negat aliquid iuste factum, dicit illud iniuste factum, unde illud probare debet.  Negativa qualitatis dicitur illa, iste non est idoneus; hic negatur qualitas, etc., hic non est legitimus, iste non est diligens, non est solvendo.  Hoc potest et debet probari ab eo qui hoc dicit, quia quilibet praesumitur idoneus, nisi probetur contrarium, infra, de praesump., dudum; et infra, de scrutin., ex parte; et ff. de leg. 2, cum quidam; et ff. de leg. 2, cum pater § rogo; et C. de inoffic. testam., omnimodo.  Arg. contra C. de probation., ex persona.

 Singulares
Et sic esset insufficiens testimonium illorum, infra, de elect., cum dilectus; et infra, de accusat., cum dilectus, in fi.  Si autem unus iuraret de facto alterius, subiret anceps periurium, quod esse non debet, ff. de in litem iuran., videamus; ff. de act. rerum amot., Marcellus; nisi forte sic iuraret: ego iuro quod ille non fuit citatus, quod ego sciam; simile infra, de purg. can., quotiens, in fi.; sic 8. q. 3, Artaldus; in Auth. de hered. et Falc. § si vero absunt, coll. 1; alias est sub § sancimus, ubi dicitur quod testes iurent quod non sint conscii alicuius malignitatis factae ab herede, hoc est dicere quod ipsi sciant.  Sic patet quod nullus potest probare se non fuisse citatum, sed illi incumbit probatio qui dicit aliquem fuisse citatum, non ei qui negat.  Legatus enim eos citavit, quod apparet ex eo quod ad legatum nuncium destinarunt, et ex eo quod dicit, omnia praesumuntur legitime acta; alias ei incumbit probatio qui dicit adversarium fuisse citatum, non ei qui negat.  Sed nonne capitulum erat excusatum, si quilibet de capitulo iuret se non fuisset citatum?  Videtur quod sic.  Negativa enim probatur per iuramentum ipsius negantis, ff. de iureiuran., ait praetor si § quacumque; et infra, de testib., extravag. praesentium; et licet sit probatum de capitulo non tamen singuli probant de se, sed talis probatio non relevaret capitulum.  Sed qualiter probabit capitulum citatum?  Dico quod per hoc quod litterae citationis diriguntur praelato, et aliquibus maioribus de capitulo, arg. supra, de postul. praelat., ad haec; 44. dist., comessationes, in fi.; et infra, de simon., veniens; Inst. de iure natural. § senatus; et ff. de condi. et demon., municipibus; arg. infra, de procurat., consulti.  Vel si non habetur illorum copia, sufficit legi litteras publice in capitulo sive in claustro praesentibus qui inveniuntur, infra, de dolo et contu., causam quae; et infra, de dolo et contu., venerabilis; et infra, de cleri. non residen., ex tuae.  Et interrogandi sunt vicini sive parochiani si volunt defendere, ff. ex quib. cau. maio., ergo; et ff. de liber. agnosc., senatus; ff. de damn. infect., dies § praetor.  Sed si litterae praesententur praelato, et aliquibus de maioribus vel soli praelato, et ipse occultaverit litteras, nec praesentaverit eas capitulo, et non vadat vel mittat ad iudicem, et sic iudex reputans capitulum contumax, totum capitulum suspendat vel excommunicet, numquid illi qui nihil sciverunt sunt excommunicati?  Videtur quod non, nam propter contumaciam procuratoris dominus non punitur, ff. si quis ius dic. non obtem., omnibus § si procurator; et infra, ut lite non cont., ad hoc, in fi., ubi innuitur a contrario sensu, quod propter contumaciam procuratoris dominus excommunicari non potest, si dominus ignoraverit.  Sed hoc tutius videtur quod capitulum petat absolutionem, quia praesumptio non modica est contra ipsum capitulum, nisi capitulum diceret se nescivisse; sed non de facili posset hoc probare.  Arg. quod posset infra, de probat., tertio; et infra, de probat., cum bonae; arg. quod capitulum sit excommunicatum, arg. infra, de sent. excom., extravag. Romana § ulti.  Ber.

 Secure
Alioquin si non potuisset ire securus, poterat legitime appellare ab eo, nisi securum locum eidem providisset, infra, de appell., ex parte 1; et infra, ut lite non cont., accedens 2.  Sed hoc fuit falsum, ut hic dicit.  Etsi hoc esset, tamen potuit mittere procuratorem, sicut misit nuncium, infra, de appell., constitutis 2, et hic.  Sed numquid tenetur quis mittere procuratorem quando ipse ire non potest, puta quia sibi locus est suspectus, vel alias impeditus?  Non credo, quia nemo compellitur mittere procuratorem, praecipue in magnis causis, ut erat ista, ut infra, de procurat., querelam, ubi de hoc.  Sed mittere debet qui proponat exceptionem, alias teneret excommunicatio pro contumacia, infra, de appell., si duobus.

 Nuncium
Nota simplicem nuncium non audiri, arg. infra, de procurat., alia; et infra, de dolo et contu., cum dilecti; arg. contra Inst. per quas pers. nob. acq. § igitur; et ff. deposi., depositum § si te rogavero; et infra, de offi. deleg., prudentiam.

 Causis
Scilicet, quia non detulerunt appellationi, et quia indignum sine licentia Papae receperunt, et quia citati non venerunt, et etiam quia idem episcopus sine licentia Papae transivit.  Contra supra, de elect., consideravimus; contra infra, de elect., auditis, ubi utraque cassatur, quia factae fuerunt electiones post appellationem, et prima non cassata, facta fuit secunda.  Idem debuit hic fieri, quia utraque post appellationem facta fuit.  Praeterea et econtra opponitur, eo ipso quod primi postulaverunt post appellationem sine aliis, non fuerunt ipsi privati potestate eligendi, quia alii potuerant consentire, et renunciare appellationi, supra, de postul. praelat., bonae 2, et praedictis decretalibus supra, de elect., consideravimus; et infra, de elect., auditis.  Ergo secunda electio debuit hic etiam cassari, cum prima postulatio non fuerit nulla ipso iure.  Solutio: per talem postulationem factam post appellationem, nullum ius fuit acquisitum vel gratia quam petere posset, et postulantes poterant resilire a tali postulatione, cum nondum esset praesentata superiori, supra, de postul. praelat., bonae 2; et sic habebant adhuc potestatem eligendi, et poterant cum aliis eligere si voluissent.  Sed postea cum receperunt eum sine licentia Papae in contemptum ipsius, cum non possent, tunc primo amiserunt potestatem eligendi et magis deliquerunt quam si indignum scienter eligerent, et plus est ipso facto delinquere quam verbo, et plus est contemnere legem vivam quam mortuam, ut patet in integra.  Et sic paenes illos remansit ius eligendi, quamvis essent numero paucissimi, supra, de postul. praelat., gratum; et appellationem non possunt opponere, cum ipsi contra appellationem deliquerint, et contumaces fuerint, et ita ex tribus causis praedictis se fecerunt indignos.  Sed ex una praecipue amiserunt potestatem eligendi: recipiendo illum sine licentia Papae; alias si non recepissent illum, non amisissent potestatem eligendi, ut patet in integra.  Quidam dicere voluerunt, quod haec decretalis continet gratiam.  Sed forsan hoc dicunt qui intelligunt hanc decretalem quod haec electio facta fuisset antequam Maguntini recepissent Wormaciensem vel administrasset, et si hoc fuisset, quod non est verum, gratiam contineret.  Vel dic ex tribus, praesumptione, scilicet, quia a virum pastorali dignitate praeditum contra formam canonicam non solum eligere, sed etiam recipere praesumpserunt; contemptu, quia postquam procurator eorum nostras litteras reportavit, quibus mandabatur quod si Wormaciensem episcopus in temporalibus et spiritualibus ministrasset, ipsius cassaretur electio, ipsi postmodum quasi electo suo, sicut ex eorum litteris apparet, quibus eum electum suum nominant, temere paruerunt.  Et blasphemia, quia legatum nostrum quantum in eis fuit infamantes, eum fuisse corruptum pecunia sunt mentiti.  Haec littera est in registro, et sic ex tribus causis reddiderunt se indignos, unde non debent audiri, supra, de elect., consideravimus, ut sequitur in glossa.

 Ad nos
Dixit Laur. quod cum simul omnes delinquunt eligendo indignum, tunc tantum transfertur potestas eligendi ad superiorem.  Si vero secundi post electionem priorum similiter eligant indignum, revertitur potestas eligendi ad priores, et facit pro eo quod dicit in littera, pariter; et infra, de elect., cum Wintoniensis.  Sed Tanc. dicit non esse verum, immo sive simul sive separatim deliquerunt, transfertur potestas eligendi ad superiorem sicut hic dicit.  Et illud adverbium, pariter, non notat identitatem temporis ad peccandum, quod exigat ut simul delinquant, sed vitii similitudinem.  Et illa decretalis infra, de elect., cum Wintoniensis, non facit pro eo, quia ibi tantum una pars peccaverat eligendo indignum hominem illegitime natum, propter quod ius eligendi ad alios fuit devolutum.  Et illi licet quodammodo deliquerunt eligendo per impressionem, non amiserunt ius eligendi, et tunc primi et secundi simul postea debent eligere, ut ibi dicitur.  Sed ubi utraque pars peccat eligendo indignum in electione episcoporum et eorum superiorum, sive eodem tempore, sive diversis peccent, semper transfertur eligendi potestas ad dominum Papam, ut haec littera dicit, sicut infra, de concess. praeben., quia diversitatem.  Et non revertitur ad primos, sicut dixit Laur., et eodem modo intellige supra, de elect., cum in cunctis § clerici; quod debet intelligi secundum istam, ut ad Papam eligendi potestas transferatur.  Secus est cum clerici sunt negligentes in eligendo, quia tunc devolvitur eligendi potestas ad proximum superiorem, infra, de elect., ne pro defectu.  In electionibus vero inferiorum praelatorum cum eligitur vel confirmatur indignus, servari debet quod dicitur supra, de elect., cum in cunctis § ulti.; et infra, de elect., nihil est.  Sed in casu negligentiae servatur quod dicitur infra, de concess. praeben., nulla; exceptis abbatiis, ubi dantur tres menses tantum, ut dicit decretalis illa infra, de elect., ne pro defectu.  Et quod infra, de elect., cum in cunctis, debeat sic intelligi, ex eo patet quod Papa in infra, de elect., cum in cunctis § clerici, non dicit ad quem devolvatur eligendi potestas.  Unde debet intelligi quod ad ipsum debet devolvi, cum in inferioribus dignitatibus dixit ad quos devolvatur potestas eligendi cum eligitur vel confirmatur indignus, ut infra, de elect., cum in cunctis § ulti; ut quod de minoribus concessit, de maioribus prohibuisse videatur.  Alii dicunt quod ad proximum superiorem devolvitur potestas eligendi, et hic non erat superior nisi Papa, et idem dicunt in casu negligentiae, ut dicit infra, de elect., ne pro defectu.  Ber.

X 1.06.24 Querelam

 Commisit
Arg. ad quaestionem dominicalem quod si ille a quo appellatur, efficitur eiusdem iurisdictionis cuius est ille ad quem appellatur, quod nihilominus potest de causa cognoscere; ff. de iud., si is qui Romae; arg. contra, ff. de iud., iudicium; et ff. de iud., mortuo; et ff. de iud., Iulianus.  Tamen honestius est quod causam deleget, immo videtur quod teneatur causam illam delegare; ff. de iuris., praetor.

 Petens
Et ita patet quod duae actiones simul proponi possunt in eodem libello, infra, de capell. monach., dilectus; et infra, de caus. poss. et propr., cum ecclesia; et et infra, de caus. poss. et propr., cum super; et ff. fam. ercis., heredes § de pluribus; ff. de act. emp. et vend., non est novum; et ff. de act. emp. et vend., ex empto.  Sed videtur quod iste oeconomus non fuisset audiendus, quia videbatur contrarius in sua petitione.  Petebat enim illum Petrum removeri ab ecclesia, ab eodem petens pensionem sibi restitui.  Ista duo contraria videntur, quod removeatur, et pensionem solvat.  Si enim condemnaretur ut removeretur de ecclesia, qualiter condemnaretur ad pensionem praestandam?  Sic enim condemnaretur qui non est praelatus.  Unde sententia illa non praeiudicat ecclesiae, sed contraria petens non auditur, infra, de appell., sollicitudinem; et 23. q. 7, quod autem; 74. dist., gesta; C. de muner. patrim., possessio tua, lib. 10; et infra, de iudic., examinata.  Dico quod illa non obstant, licet enim petatur removeri.  Interim tamen tamquam legitimus administrator est habendus; 8. q. 4, nonne.  Et accusato reo potest solvi quod debetur ei, ff. de solut., reo.  Et econverso a reo accusato potest peti quod debet, ff. de solut., sed nec illud.  Et si tibi legatus sit usus fructus, tributa praestare debes, ff. de usufru., relicto; et ff. de usufru., si pendentes § ulti.; et quia iste sic agebat etc., ff. de Maced., si quis patrem; et infra, de offi. deleg., coram.  Et si removeretur, nihilominus condemnaretur ad solutionem pensionis nomine ecclesiae, et teneret talis condemnatio.  Nam sicut condemnatur suo nomine, ita posset condemnari nomine ecclesiae, arg. 16. q. 4, volumus; et infra, ut lite penden., quasi per totum.

 Consuetudine
Quae provenit ex iure patronatus, quae dat ius eligendi, infra, de caus. poss. et propr., cum ecclesia; et infra, de his quae fi. a prael., ea noscitur.

 Oeconomi vestri
Concipienda sunt ergo verba sententiae in personam procuratoris vel syndici, non principalis personae, infra, de censib., olim; et infra, de capell. monach., dilectus; C. de sent. et interloc. om. iud., non videtur; ff. de negot. gest., liberto § ulti.  Si enim dominus deberet condemnari, quare ergo procurator caveret de iudicato solvendo?  Arg. contra infra, de probat., licet; sed ibi condemnatur commune Faventiae in personam procuratoris, quia in eo datur actio iudicati; ff. de re iud., si se non.  Et ideo necessario dominus, scilicet, commune Faventiae condemnatur.  Vel dicas in spiritualibus causis in persona domini debeat fieri condemnatio, in causis matrimonialibus et criminalibus, infra, de procurat., tuae; arg. C. de reb. credit., cum quis legatum.  Sed dominus M. dixit quod tunc procurator est condemnandus quando numquam comparuit in iudicio, quia dominus litis factus est, alioquin dominus condemnabitur, et non procurator; C. de sent. et interloc. om. iud., non videtur.  Quia tunc non fuit procurator dominus litis quando post litem contestatam datur procurator, et arg. ad hoc ff. de his qui not. infam., furti § si quis dominus.  Io. B. et Tanc. dicunt quod sive ab initio sive ex post facto procurator intervenit, in personam procuratoris formanda est sententia; C. de procur., nihil arbitramur; et ff. de nego. gest., liberto § ulti.; et ff. de procur., qui proprio, in princ.; et ff. de procur., licet in popularibus, in fi.  Ut autem non incidas in aliquod periculum vel dubium, formare debes sententiam in personam utriusque, scilicet, domini et procuratoris sui, sic: talem procuratorem talis, et ipsum dominum condemno, vel absolvo, et ita salvabis utramque opinionem, et ita servatur; arg. infra, de fide instrum., inter dilectos, in fi.

 Super iure
Sed nonne petitorium et possessorium deducta sunt in iudicium?  Quare ergo non fit condemnatio super iure patronatus?  Ita videtur in verbis illis ubi responsum fuit, cum haec capella ad aliam nullo iure pertineat, etc.; simile infra, de caus. poss. et propr., cum ecclesia; et infra, de caus. poss. et propr., cum super; et infra, de caus. poss. et propr., cum dilectus.  Sed hoc hodie ideo est, quia populus non fuit in iudicio, et ea quae sunt inter presbyterum facta et cardinalem sancti Vitalis non praeiudicant populo, quia res inter alios, etc.; infra, de fide instrum., inter dilectos; ff. de re iud., saepe; et infra, de re iudic., cum super; et infra, de re iudic., quamvis.  Et est notabile quod hic dicitur, ut si electus impugnetur quod sit electus a non domino, sufficit ei probare quod eligens erat in quasi possessione eligendi, licet alter obtineat postmodum in petitorio, infra, de iure patron., consultationibus; et infra, de iure patron., cum propter.  Unde institutus ad repraesentionem populi non perdet ecclesiam.  Sed si altera ecclesia evincat postea ius patronatus, debet ab ea iterum praesentari, ut per hoc sit in quasi possessione iuris sui, scilicet, patronatus, infra, de iure patron., si vero; et infra, de iure patron., cum propter.

 Tempora
Infra, de censib., pervenit, contra.  Sed illud in petitorio, hoc in possessorio.

 Statum
Et de iure, quia conductor lite pendente debet solvere pensionem, 16. q. 4, volumus; et infra, ut lite penden., quasi per totum; et C. locat. et conduct., si quis conductionis.  Arg. contra C. de agric. et cens., litibus, lib. 11, ubi dicitur quod lite pendente colonus denegat domino pensionem, nisi diutius eam soluisset.  Sed ibi dominus agebat petitorio et non possessorio, vel ibi nolebat colonus restituere pensionem, quia dicebat quod ille non erat dominus qui ab initio dederat ei rem, et tunc sequestratio fit, nisi longo tempore soluisset, ut ibi dicitur, et est speciale.

X 1.06.25 Cum Wintoniensis

 Tractaverint
Post illas duas cassatas.

 Concordes
De persona assumenda, concordes tamen erant de electione facienda, ut postea sequitur.

 Scienter
Quoniam si ignoranter, tunc non sunt privati, ut supra, de elect., innotuit.

 Promeruit
Haec fuisset bona allegatio si eam probassent, si super episcopatu fuerat specialiter dispensatum, infra, de concess. praeben., cum dilecta.

 Isti
Scilicet, prior et complices eius, qui non peccaverunt eligendo praecentorem.

 Admisserant
Nota quod semel approbatum est, reprobare non possunt, ff. de negot. gest., Pomponius; ff. de adulter., si uxor; et 8. q. 2, dilectissimi; supra, de elect., cum inter canonicos; et 32. q. 5, horrendus.  Et sic illos admittendo sibi praeiudicaverunt, et ius suum amiserunt quo poterant illos repellere ea vice, et sic protestatio sua non profuit contrarium faciendo, sic supra, de consti., cum M.  Praeterea quare eos admiserunt cum essent suspensi ipso facto auctoritate concilii Lateranensis, supra, de elect., cum in cunctis?  Cum si elegissent, eorum electio debuit cassari, supra, de consuet., cum dilectus; et infra, de cleri. excom., postulasti.  Dicas quod illi qui eligunt indignum privati sunt quantum ad alios qui non peccaverunt, sed quantum ad se non est potestas eligendi ligata, quin bene possint eligere, si ab aliis admittantur.  Sicut potestas celebrandi in clerico peregrino non est ligata quantum ad se, sed quantum ad alios, quia celebraret si permitteretur, infra, de cleri. peregri., tuae fraternitatis.  Sic in monacho qui publice celebrare non potest, tamen non est suspensus, quia si invitaretur a populo et permitteretur ab episcopo, posset celebrare, 16. q. 1, adiicimus § ecce in hoc.  Et licet isti sint suspensi a beneficio, non impediuntur eligere, quia talis suspensio non repellit eos ab electione, nec est a divinis officiis, unde omnia negotia tam spiritualia quam temporalia possunt exercere, et tempore talis suspensionis deberent etiam officiare, quia in poenam talis suspensio introducta est, tamen modicam sustentationem debent tunc habere, ne ex toto egeant.

 Illos
Scilicet, qui elegerant decanum non legitime natum.

 Celebrare
Cum haberent mandatum a capitulo, ut dixi in casu, secundum quod patet in integra, alias non possent eligere, supra, de elect., innotuit.  

 Tertia concurrebat
Sed quo respectu dicitur tertia?  Potest dici quod prima electio fuit illa decani non legitime natu, secunda fuit praecentoris, quae non impediebatur per primam, cum illi qui elegerant decanum essent eligendi potestate privati, ita quod non poterant obiicere aliquid contra secundam, in quo tantum puniuntur, quia in prima quae facienda occurrit post illam in qua delinquunt, privati sunt tantum potestate eligendi, et non in tertia.  Sed secunda fuit hic cassata, et ita ius eligendi devolutum fuit ad omnes, unde modo tertia concurrebat facienda, a qua illi non repellebantur, immo admittebantur auctoritate praedicti canonis, et iste videtur bonus intellectus.  Et sic ex duabus causis isti qui primo peccaverunt debebant admitti ex eo quod ista tertia concurrebat, ut dictum est, et ex eo quod alii admiserant illos ad tractandum de electione, ex eo enim solo admitterentur ad secundam, in qua non deberent admitti, quia postquam res iam non est integra, non possunt illos repellere, infra, de elect., in causis; et res de facili ad suam naturam revertitur; ff. de pacti., si unus § quod si non ut totum; et ff. de iust. et iure, ius pluribus.  Et etiam si non admisissent illos, debebant nihilominus admitti, et sic utroque casu debent admitti.  Et hoc satis colligitur ex littera, sed obviat huic intellectui littera ista.  Isti post primam admiserant illos ad celebrandum secundam.  Sed hoc exponit in fine.  Alii volunt dicere, prima dicitur electio praecentoris, quae fuit cassata; secunda electio appellatur tractatus, in quo fuerunt admissi, et pro una electione reputatur, quia si non admisissent illos, poterant soli procedere ad electionem, et pro istis facit optime quod dicitur in littera.  Isti post primam admiserant illos ad celebrandum secundam, et econtra.  Et ita intellexit Tanc. et bene concordat litterae.  Et dicebat Tanc. quod electio decani et electio praecentoris reputabantur pro una electione, quia simul factae fuerunt, ut dicebat.  Sed hoc est falsum.  Immo in diversis temporibus factae fuerunt, ut patet in integra, secundum quod dicitur in casu, et electio decani appellatur prima, et electio praecentoris fuit secunda, et haec quae modo imminet facienda dicitur tertia respectu illarum.  Et quod dicitur, isti post primam, id est, post secundam, quae dicitur prima respectu istius quae imminet facienda, et quia alia nulla fuit, et quod nullum est, nec primum nec secundum dici potest.  Etiam verum est quod post primam de decano, quae in veritate fuit, admiserunt illos, sed non ad secundam factam de praecentore, et quod dicit, ad celebrandam secundam, scilicet, respectu suae, quae cassata fuit.  Et quod dicit, tertia concurrebat, est vere tertia respectu duarum quae cassatae fuerunt, et sic prior intellectus potior videtur.

 Admittendos
Arg. contra infra, de offi. deleg., cum super, ubi iudex qui privatus erat iurisdictione non potuit postea associari ad iudicandum.  Alia ratio est in iudicibus, ubi enim non potest unus procedere cum alio qui iurisdictionem non habet, nec potest is qui habet iurisdictionem ei dare iurisdictionem vel eum sibi associare, quin iam ex toto desiit esse iudex.  Et si hoc faceret, a non suo iudice diceretur factum, et ideo quicquid simul faciunt non tenet, confitendo per consequens se non posse procedere solum, et ita ille qui habebat iurisdictionem perdit illam, ut dicit illa decretalis infra, de offi. deleg., cum super.  In eligentibus secus est, quia licet illi qui possunt eligere admittant illos, qui privati erant per culpam suam, non perdunt ipsi ius eligendi, quia possunt renunciare iuri suo, nec illi sunt privati perpetuo, sed una vice tantum, unde possunt parcere illis si volunt, sed in iudicibus non est ita.  Ber.

X 1.06.26 Per inquisitionem

 Episcopatus
Cum agitur de statu ecclesiae, recipiuntur testes tam contra praelatum quam contra omnes de ecclesia, infra, de accusat., qualiter et quando 2; etiam lite non contestata, si per contumaciam se absentant, infra, ut lite non cont., quoniam § sunt et alii.  Sed conspiratores contra illum contra quem conspiraverunt admittendi non sunt, sed super statu ecclesiae admittuntur, infra, de re iudic., cum I et A.

 Amicos
Secus si inimici fuissent, infra, de simon., sicut tuis.

 Colloquium
Hoc sufficeret ad ipsius remotionem, 40. dist., multi.  Et desiderantibus est auferendus, 8. q. 1, in scripturis.

 Sollicitasse
Et hoc idem nocere debuit, 1. q. 6, sicut; et C. de episc. et cler., si quemquam.  Et hoc ipso suspectus est quod se ingerit; ff. de procur., quae omnia.  Et preces huiusmodi importunae inducere videntur simoniam, 1. q. 1, sint nonnulli; et 1. q. 1, ordinationes.

 Recognovit
Talis recognitio sive confessio, licet fieret extra ius, praeiudicat confitenti, maxime si publice fiat, arg., de excess. praelat., quam sit; et arg. 22. q. 5, hoc videtur.  Et recognitio debiti praescriptionem interrumpit, C. de praescri. long. temp. dec., cum notissimi § sed et si quis debitori; et in alio casu 3. q. 9, testes § sed si debitum scriptum sit.

 Detinebat
Et male dilapidabat enim.  Arg. quod sicut non suo, ita nec alieno nomine hoc facere debuit, 46. dist., sicut non suo.

 Talem
Scilicet, simoniacum, et ambitiosum, ut patet ex ipsa littera.

 Scienter
Quia audivit ab ipso, et scivit de sollicitatione, ut dictum est.

 Se indignum
Ad minus per triennium, supra, de elect., cum in cunctis; supra, de elect., cum Wintoniensis.  Immo perpetuo praeteritis beneficiis privari debet, ut dixit Papa Inno. iiii, si criminaliter contra eum ageretur, et inducit ad hoc infra, de confess., cum super.  Sed ille plus peccavit quam iste, unde non probat cum dicit de isto, et ideo propter huiusmodi suspensionem promoveri non debuit ad honores, supra, de consuet., cum dilectus; et infra, de aetat. et qualit., cum bonae; quia vilibus personis non sunt concedendi honores, infra, de excess. praelat., inter dilectos; et C. de dignitat., neque famosis, lib. 12; et C. de infam., infames, lib. 10; et 81. dist., tantis; infra, de accusat., omnipotens; infra, de testib., testimonium; C. de procur., reum; ff. de muner. et honor., reus § eum contra quem.  Et ideo iste Mascaron tamquam indignus debet removeri, quia fuit conscius simoniae, et simoniacum scienter elegit, et ideo beneficiis ecclesiasticis se reddidit indignum, ut hic dicit.  Sed quare punitus fuit iste Mascaron?  Nam testis fuit, et ideo contra infra, de ord. cognit., cum dilectus, in fi.; et infra, de except., denique; ff. qui pot. in pign. hab., Claudius; et infra, de fide instrum., inter dilectos; infra, de re iudic., cum super; et C. inter al. act. vel iudic., per totum.  Solutio: res ista non fuit acta inter alios, immo inquisitio facta fuit tam in capite quam in membris, ut dixi, et contra eum et alios.  Unde si confessus fuit contra se in iure, ei praeiudicare debuit, et confessus in iure per iudicato habetur, infra, de confess., cum super.  Si aliquis inducatur testis in causa alterius, et in modum exceptionis probetur crimen, testis non punitur, nisi quia testimonio repellitur, nec infamiam incurrit, et sic loquuntur contraria proxime signata.  Et nota per hanc decretalem quod suspensus a beneficio eligi non potest ad beneficium vel dignitatem dum manet in suspensione, sicut nec suspensus ab officio, ut supra, de consuet., cum dilectus; et qui non servavit interdictum, supra, de postul. praelat., ad haec; et infra, de excess. praelat., tanta.

X 1.06.27 Cum causam quae

 Per multa et longa tempora
Consuetudo in hoc non iuvat, supra, de consuet., ad nostram; et supra, de consuet., cum inter; quia non quod sit factum, sed faciendum considerandum est, ff. de off. praes., sed licet; et ff. de iust. et iure, ius pluribus; et 93. dist., legimus.  Et negligentia episcopi hoc accidit, infra, de testamen., quia ingredientibus.  Et dispar professio in ecclesia esse non debet; 16. q. 1, presbyteros; et 16. q. 7, in nona.

 Dubitatis
Simile supra, de rescript., cum contingat.

 Asino
Id est, homines diversae proffesionis in uno officio non sociabis.  Sic exponitur 16. q. 7, in nona actione.

 Irritetis
Et merito, quia contra ius est, 18. q. 2, abbatem; et 18. q. 2, quam sit.  Et contra istud ius commune non praescribitur ullo tempore, ut hic dicit, quamvis per multa et longa tempora, etc.  Et similem casum habes infra, de elect., cum in magistrum.

X 1.06.28 Quod sicut

 Iuris
Ex tali simplici nominatione nullum ius acquiritur nominato, ut 2. q. 6, ei qui, vers. nominationes.  Sed ex illa nominatione quae fit in scrutinio, ipso publicato, ius acquiritur nominato in scrutionio, infra, de elect., publicato.

 Constitutiones
23. dist., in nomine Domini; et infra, de appell., qua fronte.  Et etiam causae spirituales in ecclesia sunt tractandae, 2. q. 2, praeceptum; et 23. q. 8, convenior, vers. sed etiam in consistorio.

 Impedire
Et merito, quia laici non debent interesse electioni, supra, de elect., cum terra.  Immo ius eligendi non cadit in laicum in collegiata ecclesia, etiam si esset patronus, infra, de elect., sacrosancta; non obstante aliqua consuetudine, infra, de elect., Massana.  Sed electio facta praesentari debet patrono ut suum praestet assensum, supra, de elect., cum terra; et supra, de elect., cum inter universas; et infra, de elect., sacrosancta.

 Sine periculo
Et sic patet quod si periculum est etiam in vocando sive in mora, alii ad electionem procedere debent eis non vocatis, supra, de elect., cum inter universas; arg. infra, de sent. excom., sacro.

 Nequiverint
Arg. contra supra, de elect., bonae 1, vers. si constaret de vi, etc.

 Noluerint
Si noluerint, alienos se fecisse videntur; supra, de elect., cum nobis; et infra, de elect., ecclesia vestra 2.

 Vocatos
Praesumitur quis non vocatus, nisi hoc probetur, ut hic patet, et 4. q. 5, quisquis; 82. dist., proposuisti.  Arg. contra supra, de elect., bonae 1, vers. fi.; quia nuncio creditur an aliquis sit vocatus; ff. de reb. eorum qui sub tut., magis § illud; infra, de appell., cum parati.  Dico quod si quis negat se fuisse vocatum, adversario incumbit probatio, ut hic innuitur; et infra, de probat., quoniam; de hoc dictum est supra, de elect., bonae 1.

 Consentire
Sic patet quod electio quae non valet, per ratihabitionem potest confirmari; 16. q. 1, quoniam quicquid; et infra, de his quae fi. a prael., cum nos; et infra, de his quae fi. a prael., cum Apostolica; infra, de dona., pastoralis; et infra, de iure patron., cura; et infra, de transact., contingit.  Sed contra infra, de elect., auditis; et infra, de iure patron., illud; et 16. q. 3, placuit ut § potest, vers. quod ab initio; ff. de regul. iur., quod initio.  Sed nonne absentes cogi debent ratam habere electionem, cum in hoc negotium ecclesiae utiliter gestum sit, ff. de negot. gest., Pomponius; cum absentes id facere tenerentur, ff. de ritu nupt., si filius.  Sed dic quod iniuria facta est absentibus, et illam non tenentur remittere sine satisfactione, 23. q. 4, si illic; 90. dist., si quis contristatus.  Item si cogerentur consentire praesentibus, iam non haberent liberum arbitrium, et sic invitis daretur episcopus, quod esse non debet, 61. dist., nullus.  Item patet hic quod circa spiritualia possum habere ratum quod meo nomine non est gestum, 9. q. 2, Lugdunensis; et infra, de iure patron., cura; et 2. q. 1, in primis; et 3. q. 6, hoc quippe.  Sed numquid in hoc casu possent primi electores resilire, cum absentes nolunt consentire.  Quod videtur cum diffidant de iure suo, supra, de postul. praelat., bonae 2; 63. dist., quanto.  Sed contra videtur supra, de elect., cum inter canonicos, in fi.; et 8. q. 2, dilectissimi; ff. de servitu. rust. praed., per fundum; ff. de opt. leg., si tibi § unius; ff. de negot. gest., si ego.  Item potest dici ut Io. dicit, quod si praesentes eligunt et spem suae electionis ponunt in absentibus sperantes ipsos ratum habituros, quia tunc demum per ratihabitionem potest confirmari factum praesentium.  Sed si statim praesentes per suam electionem intendant ius dare electo, tunc non potest ratificari ipsorum electio, ut 9. q. 2, Lugdunensis; ff. de solut., si quis offerenti.  Quod non credo, immo qualitercumque eligant, possent absentes ratam habere electionem, dum tamen non sit nulla ipso iure, infra, de elect., auditis.  Item pone quod illi qui contempti sunt, mortui sint.  Numquid subditorum consensus exigitur?  Vincen. dicit quod non, nisi essent praelati qui aliis succedunt in onere ac honore, infra, de offi. deleg., quoniam abbas; et infra, de offi. ord., pastoralis; in canonico secus, arg. infra, de testamen., requisisti, in fi.

 Super eo
Iste § dividitur in tres partes, quia ponit alia tria quae obiiciebantur contra personam promoti, comprehenso § ulti., partes satis patent in littera.

 Dividatur
Sed qualiter dividatur, exemplum habes 23. dist., quorundam.  Ita episcopus qui consecratur, concelebrat, id est, simul celebrat suo consecratori qui principaliter celebrat, et ideo tunc non debet dimittere officium illud quod ipse inceperit cum consecratore suo, et alios ordinare, quia sic divideretur mysterium illius missae in qua consecratur, quod fieri non debet, et toti missae debet interesse.  Et ita videtur esse de substantia consecrationis ipsa missa, hac ratione, quia consecrationes episcoporum et ecclesiarum et confessio chrismatis debet fieri cum missa, infra, de celeb. miss., te referente; et de conse. dist. 1, omnes basilicae.  Et uno contextu sine aliquo intervallo, et ille qui consecrat debet missam celebrare, et ita officium illud totum continuum debet fieri sine interpositione vel mutatione aliqua personarum, nisi magna necessitas casualiter superveniret, 7. q. 1, nihil; 7. q. 1, illud.  Quia sic ordinavit ecclesia Romana et observat, et idem fit et observatur in collatione sacrorum ordinum.  Ex hac consideratione videtur quod missa sit de substantia consecrationis.  Contrarium tamen consuevit dici, et verum est quod missa non est de substantia consecrationis, quia diversa sunt consecratio et missa.  Sed propter virtutem et reverentiam sacramentorum et ordinum statuit ecclesia, quod quando talia celebrantur semper cum missa celebrentur.  Contrarium est notatur 77. dist., in veteri.  Tamen si huiusmodi solemnitates non servarentur, nihilominus valerent consecrationes, et ordinum collationes clericorum, sed qui contra facerent, punirentur ordinantes et ordinati, quia contra ordinationem ecclesiae, et contra illud quod ecclesia servat, fecerunt.  Sed quod illi qui faciunt contra ordinationem ecclesiae puniantur, habetis infra, de temp. ord., sane; et infra, de temp. ord., litteras; et infra, de temp. ord., vel non est; et infra, de temp. ord., dilectus; et infra, de temp. ord., consultationi.  Omnes enim tenentur servare quod ecclesia Romana observat, infra, de sacr. unct., cum venisset, in fi.  Et quae omissa sunt in praemissis debent suppleri, ut in princ. capitulis infra, de sacr. unct., cum venisset; et infra, de sacram. non iter., pastoralis; et infra, de sacram. non iter., presbyter.  Hug. dixit quod si unus consecrat, et alter missam dicat, consecratus erit.  Sed fieri non debet.  De hac materia not. 75. dist., ordinationes episcoporum.  De hoc quod dixit Hug., quaesitum fuit a me Bernardo Parmensi canonico Bononieni capellano domini Papae in consecratione domini Octaviani, Bononiensis episcopi, utrum archiepiscopus posset consecrare, et alius missam cantare?  Responsum fuit quod illud fieri non debebat, cum illud esset contra ordinationem ecclesiae, ut supra dicitur, et numquam audivi nec legi, quod hoc aliquando factum fuerit, et hac de causa ponitur hic haec additio.  Ber.  Sed finita illa missa si aliam postea celebraret, bene posset ordines celebrare si necessitas esset, unde dicit, tunc, quasi dicit, finita illa missa posset prius pallio recepto, quia mysterium dividi non debet; 23. dist., quorundam.  Arg. contra 7. q. 1, nihil; et 7. q. 1, illud.  Sed illud ex necessitate, quae legem non habet, supra, de consuet., quanto; de conse. dist. 1, solemnitates.

 Sine pallio
Quia in pallio plenitudo pontificalis officiii confertur, infra, de auctor. et usu pal., nisi.  Et ideo ante pallium talia facere non potest.  Alii tamen dicunt quod potest alii demandare, supra, de elect., suffraganeis, quia consecrare est ordinis episcopalis, sed episcopalia ante pallium acceptum exercere non potest, unde aliis inferioris ordinis hoc demandare non valet; arg. oppositum infra, de consecr. eccl. vel alt., aqua; et arg. supra, de elect., transmissam.  Sed suffraganei sui ad mandatum ipsius possunt alium suum suffraganeum consecrare. supra, de elect., suffraganeis.

 Tamquam
Et ita quaedam facit quis tamquam alius, ut 23. q. 4, si ecclesia, in fi.; et ff. de adopt., si pater § qui duos; et ff. de adopt., duos; et ff. de adopt., si consul; et infra, qui fil. sint legit., per venerabilem, ubi de hoc.  Quia nullius ecclesiae erat episcopus tamquam archiepiscopus non poterat, quia nondum recepit pallium.

 Praeterire
Et ita hic purgatur poena criminis per restitutionem, infra, de rebus ecc. non alien., si quis; 35. q. 9, quod quis commisit; et 12. q. 2, si quis qualibet; simile infra, de loc. et cond., propter; et de loc. et cond., potuit; sicut si aliquis ante accusationem recedit ab incestuosa coniunctione, sine poena est, ff. de adulter., si adulterium § iidem imperatores; sic ff. quod metus cau., si cum exceptione § satis; et C. de his quib. ut indign., alia; ff. de inoffic. testam., Papinianus § meminisse; ff. de alien. iud. mut. caus., ex hoc edicto § penulti.  Arg. ff. vi bon. rapt., non prodest, ubi prodest raptori rem restituere ad evitandam poenam; ff. de fur., qui ea mente; et ff. deposi., depositum § si rem depositam.  Sed obiicitur, iste est suspectus, et satisdatio non mutat malevolum animum tutoris; Inst. de susp. tut., in fi.  Sed iste non erat suspectus alias, et excusatur propter mandatum cleri et populi, 12. q. 2, de rebus.  Io.  Sed ibi maior praestitit auctoritatem.  Hic fuit iste maior qui deliquit, immo ipse facere non debuit quod alios facere ipsum prohiberem oportuit, 16. q. 1, nemo; et 16. q. 1, in canonibus; et ff. si serv. vend., altius; ff. de condi. indeb., frater a fratre.  Dicunt quidam quod hic potest in casu isto et consimili poena purgari quod non removeatur ab ecclesia nec deponatur.  Contrarium dico quod licet reddat ecclesiam indemnem, propterea non evadit poenam depositionis, sed evadit solummodo poenam excommunicationis, ut 12. q. 2, monemus; et 12. q. 2, diaconi; et 12. q. 2, statuimus.  Et hoc etiam dico per iura proxime dicta.  Hoc probatur per decretalem Gregorii, infra, de solution., si quorundam, ubi dicitur, qui obligat ecclesiam, suspensus est ab administratione spiritualium et temporalium ipso iure.  Et ita intelligitur capitulum illud infra, de rebus ecc. non alien., si quis, quia per restitutionem solummodo evadit poenam excommunicationis.  Et quod hic dicit, dispensatio fuit et gratia, et hoc innuunt illa verba, equanimiter poteris praeterire, et ita fuit solummodo quaedam tolerantia.  Huic adminiculum praestitit quod dicit, cleri et populi assensu, capitulum illud 35. q. 9, quod quis commisit.  Loquitur similiter de misericordia de eo qui toleratur in officio suo, ut ex littera ipsius capituli patet, ad hoc praestat bonum arg. ff. deposi., depositum § si rem.

X 1.06.29 Auditis et intellectis

 R. subdiacono
Magistro R. olim.

 Ipsum R.
Non erat in antiqua.

 Archidiaconum
Olim verbum istud, dictum, non erat hic.  Ber.

 Convenissent
Nominando, non eligendo.

 Appellatum
A cantore et suis.

 Prorupit
Eligendo G. archidiaconum, et recedendo a nominatione R. subdiaconi.

 Electioni
Factae a decano.

 Ex post facto
Hic videtur quod electio quae nulla est ipso iure impediat secundam, et quia dicit electio quae fuit irrita ipso iure, etc., quia utraque hic cassatur, unde contradicit supra, de elect., bonae 1; et infra, de appell., constitutis 1; et infra, de elect., congregato; in quibus secunda tenet, quia prima fuit nulla ipso iure.  Sed dicas quod electio illa non erat nulla ipso iure, immo poterat rata haberi, nec erat evidens ipsam non tenere.  Et verba ista, scilicet, irrita ipso iure, non tenentur proprie, unde expone, irrita ipso iure, id est, irritanda de iure.  Et haec expositio probatur per finem capituli, ubi dicit utramque electionem duximus irritandam, et sic nulla contrarietas.  Et loquitur in eodem casu haec decretalis cum illa, supra, de elect., consideravimus.  Et non innuitur hic quod ratihabitio non possit habere locum in electionibus, quia bene habet locum, ut supra, de elect., quod sicut; et supra, de elect., licet; 63. dist., quanto; infra, de iure patron., cura; et supra, de postul. praelat., bonae 2.  Sed hic non potest habere locum ratihabitio quamdiu appellatio pendet.  Et ei non renunciatur in totum, quia contraria sunt consentire, et nolle recedere ab appellatione; simile infra, de appell., sollicitudinem.  Unde dixit, maxime appellatione pendente, quasi dicat, si voluit renunciare appellationi et consentire, potest convalescere, et maxime pro tantum ponitur.  Et quod dicit ex post facto, etc., allegatio fuit partis adversae, nec ponunt illa verba ex post facto, et hoc videtur per finem ubi dicebatur, nos igitur his et aliis auditis quae coram nobis allegata fuerunt.  Vel dic prout dicitur in ultima notula in fi.

 Maxime
Proprie ponitur, quia idem esset citra appellationem et in antiqua non erat hoc adverbium.

 Cassatam
De facto intellige cum nulla fuerit, quia quod non est cassari non potest; sic infra, de rebus ecc. non alien., si quis.  Item quod dicit in fine, irritandam, contradicit litterae superiori, ubi dicit quod electio fuerat irrita ipso iure, ergo non poterat irritari, si nulla est.  Dic quod verbum istud, irritandam, quantum ad primam electionem, ponitur improprie, id est, irritam quantum ad secundam ponitur proprie; simile 28. dist., presbyterum.  Quia secunda non erat nulla, sed per exceptionem fuit cassata, et si decanus et sui consensissent electioni secundae, confirmata fuisset, ut dicitur in fine ultimae notulae.

 Irritandam
Nota quod ubi plures electiones concurrunt quae fiunt incontinenti, neutra impedit aliam vel praevalet alii quae prior fit, sed praevalet illa quae maioribus iuvatur meritis, et plurimorum approbatur assensu; 63. dist., si forte; infra, de elect., ecclesia vestra 1; supra, de elect., dudum ad audientiam.  Si vero ex intervallo fiat secunda, tunc habet locum distinctionis, aut prima est aliqua, licet posset elidi per exceptionem, aut nulla ipso iure.  Si enim evidens est, primam non tenere ipso iure, puta cum eligitur qui est ineligibilis; supra, de elect., cum Wintoniensis; infra, de appell., constitutis 1; et infra, de elect., venerabilem; et infra, de elect., congregato.  Ubi tenet secunda a paucioribus facta, tunc prima non praestat impedimentum secundae.  Sed si dubium est an teneat prima, quia aliqua causa allegatur quare posset tenere, tunc prima praestat impedimentum secundae, nec debet fieri secunda, prima non cassata, supra, de elect., consideravimus.  Sed hic videtur contra, ex eo quod dixit supra, cum tamen ex post facto, etc., quod electio, quae nulla est ipso iure, impediat secundam.  Prima enim a paucioribus, et post appellationem facta fuit, unde videbatur nulla.  Et sic perditur dominium per id quod nullum est, infra, de renunciat., quod in dubiis.  Sicut vides quod ab accusatione quae nulla est, non potest quis discedere nisi iudicis auctoritate; ff. ad Turpil., accusatorum § accusationem.  Sic secundum testamentum factum sub conditione quae numquam erit, dum tamen esse possit, rumpit primum, ff. de iniust. rup. testam., cum in secundo, in fi.; et primum matrimonium quod nullum est impedit secundum, infra, de spons., ad audientiam.  Sic manumissio quae nulla est praestat impedimentum usucapiendi, ff. de usucap., pro donato.  Sic accusatio quae nulla est impediat sequens matrimonium, infra, de despon. impub., ad dissolvendum, in fi.  In stipulatione aliud est, quia si prima stipulatio non valet quae potest elidi per exceptionem, tenet secunda, ff. de ver. oblig., si dari stipuler.  Quidam tamen distinguunt quod electio quandoque nulla est iure actionis et non iure exceptionis, quoniam ex ea non potest peti confirmatio, ut hic, et supra, de elect., consideravimus, ubi prima non tenet, et tamen impedit secundam.  Et haec quandoque est nulla iure exceptionis et actionis, ut illa quae facta est ab excommunicatis sive de persona indigna, quia ex ea non potest excipi ut alia impediatur, infra, de appell., constitutis 2; et simile supra, de elect., bonae 1.  Sicut aliquis quandoque consequitur sumptus per retentionem quos non posset consequi per actionem, ff. de condi. indeb., si in area, in fi.; Inst. de rerum div. § certe; arg. ff. de compensat., etiam.  Sed quae est ratio quare in casu huius decretalis electio quae est ipso iure irrita impedit secundam, ita quod non valet et in contrariis, infra, de elect., scriptum; et infra, de elect., congregato; et supra, de elect., cum in cunctis; et supra, de elect., bonae 1; et supra, de elect., cum Wintoniensis; et infra, de appell., constitutis 1.  Electio quae est ipso iure irrita non praestat impedimentum secundae.  Ratio est haec: licet enim in casu huius decretalis prima electio sit nulla, eligentes tamen non sunt ipso iure eligendi potestate privati, nec electio propter hoc devolvitur ad alios.  Et ideo cantor et sui non debebant eligere sine decano et suis sociis, et quia elegerunt decano et suis sociis non vocatis post appellationem prima non cassata, et ex intervallo, cassatur utraque electio.  Et utraque pars peccavit in forma, sive in modo eligendi, sed in contrariis electio est ipso iure nulla, et eligentes sunt ipso iure eligendi potestate privati, et ius eligendi devolvitur ad alios etiam pauciores, supra, de postul. praelat., gratum; et supra, de elect., bonae 1.  Et ideo tenet electio cum sit facta ab illis penes quos ius devolvitur eligendi, et ista duo concurrere debent ad hoc ut teneat secunda electio, plus enim peccaverunt eligendo indignum quam peccando in forma, et ideo plus puniuntur.  Et est simile quia qui peccant hodie contra formam illam infra, de elect., quia propter, non sunt privati eligendi potestate, sed privandi; sed qui peccant eligendo indignum, sunt ipso iure privati.  Si vero utraque pars peccat in forma, utraque cassatur, ut supra, de elect., consideravimus; et hic et in consimilibus.  Sed si utraque pars peccat in materia, transfertur eligendi potestas ad superiorem, supra, de elect., bonae 1, in fi.  Hodie vero servari debet forma illius decretalis infra, de elect., quia propter.  Sed si cantor et sui vocassent decanum et suos ad electionem, et illi etiam noluissent venire, tunc numquid eorum valuisset electio?  Videtur quod sic, supra, de elect., cum nobis; et supra, de elect., quod sicut § si autem.  Arg. contra supra, de elect., consideravimus.  Credo quod si decanus et sui, qui contempti fuerunt in secunda electione a cantore et suis, consensissent electioni cantoris, valuisset secunda, supra, de elect., quod sicut; cum nullum ius acquisitum fuisset electo per primam electionem, quae nulla erat ipso iure, ut dicitur supra.  Unde ab eo poterat recedi sine iniuria alicuius.

X 1.06.30 In causis

 Praestito
Secundum quod lex dicit in Auth. de sanct. episc. § iubemus igitur abbatem, coll. 9.

 Idonea
Haec clausula semper intelligitur etsi non apponatur, supra, de elect., causam quae; et supra, de rescript., cum adeo.

 Electionem
Nota mirabilem significationem huius termini, electio.  Hoc fuit dicere suam postulationem capitulo publicaverunt, arg. infra, de renunciat., post translationem.

 Potestatem
Hic confessus fuit de intentione adversarii, et sic fundavit intentionem adversarii.

 Campanam
Infra, de offi. custod., custos ecclesiae; et infra, de offi. custod., custos sollicitus; 1. dist., ius militare.

 Postulatio
Hic habes quod qui dati erant ad eligendum possunt postulare et de alia ecclesia; sic infra, de renunciat., post translationem.  Ex quo enim capitulum nihil excipit in illa potestate, omnia intelliguntur concessa per quae pervenitur ad illud et quicquid ipsi possent facere, arg. supra, de consti., ex litteris; et infra, de privileg., quia circa; ff. de procur., ad legatum; et ff. de procur., ad rem mobilem; et. arg. ad hoc ff. iudi. solv., iam tamen § in hac; et ff. mand. vel cont., cum controversia, in fi.  Arg. contra supra, de elect., innotuit, in fi.; ff. de procur., mandato; et C. de transaction., transactionis, in fi.; et ff. de minor., illud § si talis; et ff. de procur., Pomponius; et ff. de iureiuran., iusiurandum quod § procurator.  Solutio: prima rubrica vera, quia talia praeparatoria etiam coniuncta sunt principali negotio, quia per postulationem venimus ad electionem, vel ad eius effectum, ff. de sponsal., oratio.  Contraria casualia sunt.

 Cum res non esset integra
Ergo si res esset integra, possent revocare, ut hic arguitur ad instar mandati, quod re integra revocari potest, Inst. de mandat. § recte; cum nihil intersit mandatariim, ff. de condi. caus. dat., si pretium; et ff. de condi. caus. dat., si pecuniam; et ff. de condi. caus. dat., dedi, in princ.; et in societate, ff. pro soc., verum § ulti.; et in deposito, ff. deposi., depositum § penulti.; et infra, de deposit., bona fides.  In contrarium videtur quod re integra non possit revocari talis potestas, nisi placeret utrique parti.  Sic fit in venditione, C. de act. et oblig., sicut in initio; cum gratia utriusque talis actus factus sit, ut ibi.  Nam ex quo semel consenserunt et contulerunt ius in ipsos, et illi receperunt et etiam iuraverunt, mutare non possunt nec revocare, ut infra, de offi. deleg., super quaestionum § porro.  Et quod semel placuit, amplius displicere non potest, 32. q. 5, horrendus; et 8. q. 2, dilectissimi; et supra, de elect., cum inter canonicos, vers. fi.  Praeterea hic fuit quaedam concessio sive donatio iuris, sed perfecta donatio non revocatur, C. de donation., sive; C. de transaction., quamvis; et C. de revoc. donat., si donationem; et C. de donation., quae sub modo; et C. de donation., perfecta.  Et dicit Dominus: non auferam a te quod tibi dedi, 22. q. 2, si qualibet § non enim.  Et remittentibus actiones suas non est amplius regressus ad eas, ff. de aedil. edict., quaeritur § si venditor.  Et commodatum ante usum completum non revocatur, infra, de commod., cum gratia; et ff. de aedil. edict., in commodato § sicut.  Et sic non videtur per ista iura quod revocatio posset fieri eis invitis, cum gratia utrorumque hoc sit factum, et intersit istorum non revocari ius illud ab eis, cum modo possent eligere quem volunt, postea vero non.  In contrarium videtur quod etiam re non integra possunt revocare usque ad litem contestatam, quia usque ad litem contestatam possunt revocare mandatum procuratorium, ff. de procur., ante litem; et etiam post si suspectus sit, ff. de procur., post litem; et ff. de procur., item si suspectus; et ff. de procur., quae omnia.  Sed isti iam suspecti videbantur, cum essent in clamoribus et discordia, ut infra, de procurat., ex insinuatione; et infra, de procurat., in nostra; et infra, de procurat., mandato.  Et iudicium solvitur vetante eo qui iudicare iussit, ff. de iud., iudicium; ff. de recepti., sed si in servum, in fi.  Contra probo quod re non integra non possint revocari, infra, de iudic., de Quodvultdeo; et ff. de iuris., si convenerit; et hic in fine.  Quid ergo dicemus?  Satis probabiliter potest dici quod talis potestas data revocari non possit, sive res sit integra sive non, et hic supple maxime, quia non est purum mandatum, immo cessio iuris sive donatio, ut dictum est.  Et Io. huic opinioni consentire videtur, et ad hoc optime facit supra, de elect., causam quae.  Alii dicunt quod re integra possunt revocare, ut hic innuitur a contrario sensu.  Et arg. optimum, quia non dicitur durare talis potestas, nisi cui permissa durat, ff. quod cui. univ. nom., item eorum § 1, in fi.

 Perfidiam
Hoc ideo quia si esset remissus et negligens ad haereticos extirpandos, debet removeri; infra, de haeret., excommunicamus itaque, in fi.

 Tribuatis
Ex hac decretali bene collogitur quod ius acquiritur postulato post publicationem postulationis in hoc, scilicet, acquiritur quod postulantes ab ea recedere non possunt, sicut nec ab electione post publicationem scrutinii, infra, de elect., publicato.  Et idem credo publicata postulatione, ut dixi supra, de postul. praelat., etsi unanimiter; et supra, de postul. praelat., postulationem.  Sed contrarium potest assignari, supra, de postul. praelat., bonae 2, ubi videtur quod postulantes possunt recedere a postulatione, antequam sit praesentata superiori.  Sed hic non poterant recedere, quia promiserant illum habere pro episcopo quem illi eligerent in episcopum, et ita non poterant venire contra promissionem suam. 

X 1.06.31 Cum ecclesia Vulterana

 Longo
Per hoc videbatur, quod episcopus posset supplere negligentiam canonicorum, etiam si alias eligere non posset, infra, de concess. praeben., nulla; et supra, de elect., cum in cunctis, in fi.  Sed hic non poterat taliter supplere, quia non erant distinctae praebendae, infra, de concess. praeben., ex parte.  Et si distinctae essent, adhuc non posset, cum ipse similiter negligens fuisset, unde potestas translata erat ad superiorem, nec moram poterant purgare, infra, de supp. neg. prael., licet; et infra, de supp. neg. prael., litteras; infra, de supp. neg. prael., dilecto; ex eo quod dicit, longo tempore.

 Postulavit
Et videtur quod bene postulaverit, quia solus episcopus debet dare praebendas, arg. 21. dist., in novo; et 16. q. 7, nullus; arg. 21. dist. § 1; quia Moyses ex praecepto domini Aaron in summum pontificem et filios eius in minores sacerdotes elegit, ut ibi dicitur et videtur expressum in Auth. ut determ. sit num. cleric., coll. 1, in princ.  Arg. contra infra, de his quae fi. a prael., irrita; infra, de his quae fi. a prael., continebatur; infra, de his quae fi. a prael., cum nos; infra, de his quae fi. a prael., novit; infra, de his quae fi. a prael., quanto; infra, de his quae fi. a prael., ea noscitur.  Quia huiusmodi ecclesiastica debent facere de consensu capituli ut ibi dicitur, et cum quibus est in ministerio, cum his disponat, 93. dist., diaconi.  Praeterea ex eo quod dicit in fine, si consuetudo est quod canonici eligant irrequisito episcopo, patet quod de iure communi simul debeant eligere, sicut et alia negotia simul facere debent, cum episcopus sit caput capituli et canonici membra, infra, de his quae fi. a prael., novit; et infra, de his quae fi. a prael., quanto.  Et quod simul eligere debeant habes infra, de concess. praeben., postulastis.  Dico quod de iure communi simul ad episcopum et capitulum pertinet collatio beneficiorum per iura proxime dicta, infra, de iure patron., nobis.  Et hic in fine satis patet ita esse, sed consuetudo in pluribus ecclesiis derogat huic iuri, ut hic in fine huius decretalis, et infra, de caus. poss. et propr., cum ecclesia; et infra, de verb. sign., abbate; et supra, de consuet., cum dilectus; et 24. q. 1, pudenda; et infra, de his quae fi. a prael., ea noscitur.  Et consuetudo reddit aliquem inhabilem ad eligendum, infra, de cleri. coniug., cum olim; et 12. dist., nos consuetudinem; et ff. de decur., non tantum.  Arg. contra supra, de elect., cum terra; et supra, de elect., cum causam; et supra, de consuet., cum venerabilis; et supra, de consuet., cum inter.  Sed illa consuetudo non est rationabilis, immo est contra decus ecclesiae, et ideo non est praescriptabilis, supra, de consuet., cum tanto.

 Iniuriam
Simile ff. de iniuri., iniuriarum § 1; et ff. de pet. hered., illud, 1. resp., in fi.; et infra, de appell., bonae; et 14. q. 1, quod debetur; et 14. q. 5, non sane.  Quia et si noceat alii ita ut auferat ei consueta commoda, dum tamen non faciat animo nocendi non dicitur facere iniuriam, ff. de aqua pluv. arc., si in meo; et ff. de damn. infect., proculus; et 15. q. 1, illud; ff. de servitu. urb. praed., cum eo; et 23. q. 2, notandum.  Secus si faceret animo nocendi, ff. de regul. iur., domum; ff. de damn. infect., qui vias; ff. si serv. vend., sicut § Aristo.

 Melius
Et ideo praevalere debet, infra, de probat., licet.  Sed si aequaliter probatum sit, communiter conferat, cum de iure communi hoc sit faciendum ut dictum est in notula.  Et videtur quia res ad suum statum sic non ut totum, alias esset sententiandum pro possessore, infra, de probat., ex litteris; infra, de fide instrum., inter dilectos, in fi.; et Inst. de interdic. § commodum; nisi in tribus casibus infra, de probat., ex litteris.

 Articulo
Eadem videtur petitio cum prima.  Sed dic quod prima erat ne repellerent canonicos ab episcopo institutos.  Secunda erat ut in posterum non impedirent eum eligere, quod licet obtineret in primo, non obtineret propter hoc in secundo, arg. supra, de elect., querelam.  Sed in secundo articulo agebatur petitorio, ut patet ex ipsa littera.

 Notorium
Id est, manifestum rei evidentia vel aliis duobus modis.  De quibus tribus modis habes infra, de cohab. cler. et mul., quaesitum; et ff. de legib., si de interpretatione.

X 1.06.32 Cum dilectus filius

 De gremio
Sed si hoc in illa translatione potestatis non fuisset expressum, poterant eligere undecumque vellent, supra, de elect., in causis.  Quid iuris sit super hoc dictum est supra, de elect., cum inter canonicos.

 Examinatis
Ad hoc non tenebatur secundum hanc formam.

 In aetate
Potest enim minor iudex examinare de aetate an sit dignus venia aetatis, et docere poterit super hoc principem, C. de his qui ven. aet. impetr., omnes; non tamen in aetate dispensare potest; C. de his qui ven. aet. impetr., eos qui veniam aetatis principali.  Sed bene potuit iudicare ipsum non pati defectum, et si minor fuisset, debuit cassare electionem, supra, de elect., dudum ad audientiam.  Sed dispensare non potest nisi solus Papa.  Sed numquid episcopi possunt dispensare ut minor promoveatur ad honores?  Videtur quod non per id quod habes supra, de elect., cum in cunctis § inferiora; et infra, de aetat. et qualit., eam te.  Ibi praecipit Papa quod nullus promoveatur nisi sit aetatis legitimae, infra, de elect., nihil est, ubi punitur graviter qui hoc facit.  Et sic huiusmodi dispensatio illis prohibetur.  Dicunt quidam quod episcopi possunt dispensare in hoc contra concilium, licet de facto hoc faciant quandoque.  Et est simile, quia cum illegitimo dispensare non possunt, ut promoveatur ad honores; infra, de fil. presbyt., nimis; et infra, de fil. presbyt., dilectus, ubi dicitur quod cum illegitime natis solus Papa dispensat, quod illi prohibeantur ab honoribus, dicitur in concilio Pictaviensi, infra, de fil. presbyt., ut filii.  Qua enim ratione episcopi non possunt contra illud concilium dispensare, eadem ratione dico quod non possunt dispensare contra concilium Lateranensem et contra concilium generale, infra, de elect., nihil est, ubi puniuntur qui hoc faciunt, quod est magis 2 celebre concilium, in quo prohibetur ne minores ad dignitates praemoveantur, supra, de elect., cum in cunctis, in princ. § inferiora.  Et ideo stabimus illis conciliis et legibus praedictis, ex quo non invenio concessum per canones quod minores iudices possint dare veniam aetatis, infra, de nov. oper. nunc., intelleximus.  Ubi enim iura canonica non contradicunt legibus, immo concordant, illis stabo.

 Terminos
Si hoc verum fuisset, nihil valuisset eorum electio, supra, de rescript., cum dilecta; et ff. mand. vel cont., diligenter.

 Digniores
Quibus dignior locus debetur, 8. q. 1, illud; et 63. dist., metropolitano; et 61. dist., miramur, ad fi.  Et is gradus caeteros antecedit, quem labor prolixior vel stipendia meliora fecerint anteire, C. de off. magist. offic., nemo.

 Surreptionis
Sic infra, de re iudic., cum olim.

 Iuramento
Sic ergo in causa spirituali praestat excipiens iuramentum calumniae, sive quod malitiose hoc non proponit; sic infra, de testib., constitutis 1; et infra, de testib., praesentium; et infra, de restit. spol., litteras; et infra, de except., pastoralis; licet directe agens non praestet huiusmodi iuramentum, ut infra, de iuram. calumn., litteras.  Et hoc fuit ratione praesumptionis.  Praesumitur enim quod malitiose excipiant, ex quo tot praesumptiones sunt pro electo, quia secundum leges praestatur iuramentum quandoque in exceptionibus, licet a principio praestetur super tota lite, in Auth de testi. § si vero, coll. 7; infra, de testib., ultra.  Vel dic quod licet causa sit super re spirituali, quod etiam directe agens praestabit iuramentum calumniae, ut si agatur ad restitutionem rei spiritualis, infra, de restit. spol., litteras; quia sic non agitur spiritualiter.  Item si agatur spiritualiter, iuramentum de veritate dicenda praestatur, infra, de elect., dudum ecclesia; et infra, de iureiur., ex litteris.  Sed ibi in causa ecclesiastica iuratur de veritate dicenda.

 Et si tres
Istis enim creditur quasi duobus testibus.  Sed numquid fuerunt isti testes in propria causa vel quasi?  Non, sed super eo quod factum est coram ipsis de facto alieno, arg. C. de fideicomm., quaestionem; et Inst. de testam. ordin. § legatariis.  Nam iudici creditur de his quae coram ipso aguntur, 18. dist., de conciliis.  Arg. multo fortius istis qui toti negotio interfuerunt, arg. C. de adulter., adulterii; C. ad leg. Corn. de sic., si forte.  Sed non est verum quod iudicibus credatur, nisi quatenus, etc., infra, de probat., quoniam.  Unde melius videtur quod licet isto suspecti essent et de facto suo quodam modo dicant, admittitur eorum testimonium in defectum probationis, arg. C. de haere., divinam, in fi.; et 4. q. 3, item in criminali, vers. item secundum, 2. resp.

 Probatio
Sed videtur quod isti canonici debuerunt audiri ad hoc probandum, quia talis negativa, nos non consensimus, potest probari, infra, de probat., tertio; et negativa indirecte probari potest, infra, de testib., ex tenore.  De hac materia dictum est supra, de elect., bonae 1.  Sed hic ideo non sunt admissi ad probandum, quia examinatio illa facta fuit secrete et sigillatim, unde quilibet eorum esset singularis, quia non posset directe nisi de se; sic infra, de accusat., cum dilecti, in fi.  Quia singularis testis non probat, sed si publice facta fuisset illa examinatio sive nominatio, tunc probari posset saltem indirecte, ut infra, de probat., ex litteris.

 Tunc
Audiatis quid utraque pars proposuerit ad probandum formam, secundum quam eligendi potestas tribus dicitur commissa fuisse, sive concessa, et si, etc.  Haec littera est in antiqua decretali.

 Ostensum
Qualiter compelluntur canonici probare formam traditam illis electoribus et non archidiaconis?  Hoc potest esse duabus de causis.  Quarum prima est praesumptio, quae multum faciebat pro eo, videlicet, quod iam erat electus et confirmatus.  Secundus est quia ad hoc se obligavit ille, sicut patet in fine decretalis, ubi dicit quod ad hanc poenam obligavit.

 Cassetis
Id est, nullam pronuncietis.

 Obligavit
Alioquin si se non obligasset, poena esset in arbitrio iudicis, cum certa poena hic statuta non sit, ff. de iure delib., si servus; infra, de accusat., super his; et infra, de offi. deleg., de causis.  Sic habes hic quod aliquis obligat se sub poena benefici sui, infra, de crim. falsi, ex continentia.  Item obligatur aliquis sub poena ordinis vel anathematis, 1. q. 7, quoties cordis; et de conse. dist. 2, ego Berengarius.  Item et sub alia poena pecunaria, 23. dist., quamquam; et 25. q. 2, quaecumque; et infra, de arbitr., dilecti.  Arg. contra quod sub poena beneficii non possit aliquis obligari, C. quae res pign. oblig. poss., spem.  Hodie vero certa poena statuta est contra illos qui se opponunt contra electos, sive impugnant electionem, infra, de elect., extravag. statuimus, in concilio Lugdunensi Inno. iiii.

 Iudicatum
Sed numquid obstabit aliis haec sententia volentibus agere contra electum?  Sicut videmus circa crimina et populares actiones, infra, de accusat., de his; et 23. q. 4, si illic; et ff. de procur., non cogendum § qui ita; ff. de popul. act., sed si; nec enim de delicto unius hominis saepe est quaerendum, ff. naut. caup. stab., licet.  Videtur tamen quod illis solum qui praesentes fuerint debeat praeiudicari, 2. q. 5, habet hoc; et 2. q. 5, Mennam; infra, de accusat., veniens; sicut est in civilibus actionibus. infra, de fide instrum., inter dilectos; ibi, res inter alios acta, etc.  Ad hoc dicas quod absolutio in popularibus actionibus praeiudicat omnibus etiam absentibus, nisi in duobus casibus.  Unus est si quis suam iniuriam prosequitur, et probet se ignorasse accusationem ab alio institutam, ff. de accusation., si cui § 1.  Secundus cum vult docere de collusione prioris accusatoris, ff. de praevaric., si is; ff. de iureiuran., eum qui § in popularibus.

 Infra decendium
Per hoc patet quod interlocutoria sententia transit in rem iudicatam, sicut et diffinitiva, infra, de testib., significaverunt.  Non tamen quo ad hoc transit in rem etiam iudicatam, quin iudex etiam post decem dies possit revocare, infra, de appell., cum cessante; ff. de re iud., quod iussit.  De hoc dicetur super illa constitutione infra, de appell., cum cessante.

X 1.06.33 Cum in iure

 Ex se vel aliis
Dicunt quidam quod licet hoc non fuisset expressum, de iure tamen unum de se eligere poterant, ut arg. 8. q. 1, in scripturis, vers. ecce mitte me, etc.; ff. de tutor. et curat., ubi absint.  Sed hoc non credo, quia a seipso videtur electus, et hic tenuit electio propter formam compromissi, ut dicit in fine iuxta compromissi tenorem, etc.; sic infra, de sortileg., ecclesia, ubi de hoc.  Et hoc quod dico optime probat lex ff. de contrah. empt., licet; et ff. de contrah. empt., si in emptione, in fi.  Sed si uni tantum collata est potestas, non posset se eligere, infra, de iure patron., per nostras; infra, de instit., cum ad nostram; et ff. de tutor. et curat., praetor; et 24. q. 1, didicimus; et quia nemo debet oriri a seipso, 8. q. 1, in scripturis.  Dicunt quidam quod si iurasset eligere meliorem, et ipse esset melior, tunc posset eligere se.  Sed tamen inconveniens esset et inhonestum quod se eligeret.  Sic ambitiosus videretur, et ideo repellendus per illud capitulum 8. q. 1, in scripturis.  Potius debet renunciare tali potestati, et fatuus esset qui sic iuraret, si credit se meliorem ut se eligat.  Vel dic quod tunc ipse intelligitur exceptus, quia in generali sermone persona loquens non comprehenditur, C. de solut., inquisitio; ff. de condi. et demon., qui heredi § ulti.

 Consentiat
Quia si vult consentire, tunc persona sua computatur inter eligentes, arg. ff. quod cui. univ. nom., plane; arg. ff. de adopt., si consul.  Et sic quatuor intelliguntur, et ita maior pars capituli.  Quid si consensit in alium?  Resp.: si consensus talis facit cum aliis maiorem partem, in se non potest postea consentire, nec mutare consilium in alterius praeiudicium; ff. de regul. iur., nemo.  Si vero consensit in talem in quem minor pars consensit, tunc potest mutare, quia talis consensus illi non prodest.  Hodie non connumeratur persona electa inter eligentes, infra, de elect., Cumana; et infra, de elect., quia propter.  Nec dicerem valere talem electionem si modo fieret, quia est electus a minori parte capituli.

X 1.06.34 Venerabilem

 Cognitoris
In reprobando Philippum, et approbando Ottonem.

 Messem
6. q. 3, scriptum est; et infra, de paroch., nullus.  Ber.

 Absente altera
Quod non debuit fieri, infra, de testib., in nomine; et 3. q. 9, quasi per totum.

 Caroli
Cui etiam ius patriciatus sive dignitas collata est, 63. dist., Hadrianus.

 Transtulit
Legitur in Chronicis quod cum ecclesia Romana opprimeretur ab Astulpho rege Lombardorum, petiit auxilium a Constantino et a Leone filio eius imperatoribus Constantinopolitanis.  Et cum nollent patrocinari ecclesiae Romanae, Stephanus Papa secundus natione Romanus transtulit imperium ad Carolum magnum, qui fuit filius Pipini, quem Zacharias praedecessor eius substituerat Ludovico regi Francorum, quem deposuerat, de quo legitur 15. q. 6, alius.  Et translatio illa facta est anno Domini septingentesimo septuagesimo sexto.  Qui Carolus coronatus est a Leone Papa iii. elapsis post hoc quindecim annis.

 In Germanos
Sic ergo regnum mundi translatum est ad Theutonicos, nam ipsi habent regnum Romanae ecclesiae, de conse. dist. 5, in die.  Et sic patet quod imperium non est apud Graecos, licet largo nomine appelletur imperator, infra, de maior. et obed., solitae.  Sicut et rex Schacorum dicitur rex, quoniam extra ecclesiam non est imperium, 24. q. 1, schisma § sed nec illud.  Est autem imperator ille super omnes reges, 7. q. 1 § sed si quis, in vers. volumus.  Ipse enim est princeps mundi et dominus, ff. de lege Rhod. de iac., deprecatio.  Et etiam Iudaei sub eo sunt; C. de Iuda., Iudaei; et omnes provinciae; 63. dist., Hadrianus; et omnia sunt in potestate imperatoris, 8. dist., quo iure; et 23. q. 8, convenior; C. de quadrien. praescr., bene a Zenone.

 Examinatio
77. dist., qui est.

 Sacrilegium
Nota quod sacrilegium impedit promovendum, nam et familia sacrilegi repellitur a sacramentis ecclesiae, 17. q. 4, miror; et ab aliis legitimis actibus, 3. q. 4, nulli.

 Eligentium
Quia de meritis sive studiis eligentium non cognovit, sed de qualitate electorum pronunciavit.

 Quamvis
Id est, quia, vel proprie tenetur, et quod dicit supra, non tam propter studia eligentium, etc., id est, non propter studia eligentium, sed propter merita electorum personam ducis denunciavit indignam, et personam regis idoneam; sic supra, de postul. praelat., ad haec, vers. fi.  Unde bene sequitur, quamvis plures, etc., et sic non gessit cognitoris personam, quia retulit se tantum ad merita electorum, non ad studia eligentium, quamvis potuerunt se referre, ut infra sequitur.  Vel possunt verba teneri proprie, et quamvis ponitur pro quia, ut praedixi.  Sed superior littera, scilicet, cum neutrius electio, etc., videtur contraria.

 Contradictio
Infra, de elect., bonae 2.

 Favere
Si favet, ergo non debet esse iudex; 11. q. 3, quatuor; et 11. q. 3, quicumque aut consanguinitate.  Sed dic quod in dubio potest favere cui vult, ff. de leg. 2, si quis servum § si inter duos; ff. de reb. auct. iud. poss., in venditione § ulti.; ff. de Sil., si quis in gravi § si sum omnes.  Vel potest cogere partes ad concordiam, Inst. de satisdat. tutor., sin autem; et infra, de offi. deleg., suspicionis § ab ipso; et supra, de elect., cum inter R.  Tunc demum debet favere, cum merita electorum et eligentium paria sunt; arg. infra, de iure patron., quoniam; et 68. dist., si forte; vel cum potestas eligendi devoluta est ad ipsum, supra, de elect., bonae 1, circa fi.

 Carebit
Advocatus ecclesiae non potest esse patronus ecclesiae, sed comparatur tutori qui datur pupillo ut eum defendat a vexationibus aliorum, et appellatur honorarius vel notitiae gratia datus, ut alios contutores instruat, ff. de solut., quod si forte § sunt quidam; nec computatur talis tutela in numero trium tutelarum, sed ex causa honoris tantum; ff. de ritu nupt., si quis tutor § quid ergo.

 Lotharius
Hoc est exemplum de quo praemisit, scilicet, iure patet pariter et exemplo, et ita ab exemplo principum est argumentandum, Inst. de satisdat. tutor. § sed et quod principi; arg. contra C. de sent. et interloc. om. iud., nemo; et supra, de elect., cum in cunctis.

 Commonendos
Scilicet, licet per nuncios suos.

 Publica
Nota quod excommunicatio debet esse publica, ad hoc ut aliquis repellatur a prosecutione iuris sui; infra, de except., exceptionem; et infra, de except., extravag. pia, cum suis concordantiis.  Unde quicquid interim facit quousque ad ipsum perveniat, excommunicatio tenet et valet; infra, de cleri. excom., Apostolicae; et infra, de re iudic., ad probandum.

 Periurium
Quandoque periurium non repellit, infra, de iureiur., sicut nostris.  Sed intellige ibi periurium, id est, temerarium iuramentum.  Periuri enim non solum non debent promoveri ad honores, immo si promoti sunt, debent repelli; infra, de iureiur., querelam.  Infames enim sunt, ut ibi not. infra, de fideiuss., pervenit, in fi.

 Progenitores
In filiis enim paterni criminis exempla metuuntur, 6. q. 1, quaero § verum; et in lege illa 6. q. 1, si quis cum militibus.  Unde illud saepe similis filius esse patri.

 Innodatus
Propter invasionem et devastationem patrimonii Beati Petri dum in Tuscia moraretur.

 Postulavit
Nota hic eo ipso quod quis petit absolvi, per consequens se confitetur excommunicatum.

 Electus
Unde ipso iure nulla fuit electio, infra, de appell., constitutis 1; et supra, de elect., cum inter R; et supra, de consuet., cum dilectus.

 Iuramentum
Quod fecerat Friderico regi Siciliae nepoti suo tamquam imperatori futuro, dum adhuc Henricus imperator frater eius dicti pueri pater viveret.

 Illicitum
Quoniam fuit de successione viventis, C. de pacti., pactum.  Tamen hic voluntas accessit viventis, unde videtur tenere; C. de pacti., de quaestione.  Sed illa loquitur in hereditaria successione quae in imperio locum habere non potest, nec etiam in beneficiis ecclesiasticis locum habet, infra, de concess. praeben., nulla; infra, de decim., ad haec; et infra, de iure patron., consuluit.  Ber.

 Venire
Tali modo sicut fecit, scilicet, usurpando regnum.  Nam alias cum fuerit illicitum, propria auctoritate potuit venire contra non obediendo illi tamquam regi aut imperatori, 22. q. 4, si quis praeventus § ecce.  Ber.  Nec expectari debuit superioris auctoritas, ff. de condi. insti., quae sub conditione § ulti.; quia quod necessario destruendum est, non est necessaria superioris auctoritas in destructione illius; ff. de leg. 3, fideicommissa § si quis illicite.  Sed si esset dubium an valeret, tunc adiri debet superior, alias autem semper servandum est iuramentum dummodo sine interitu salutis aeternae servari possit; infra, de iureiur., si vero.  Si sponte sit praestitum, et sine dolo; infra, de iureiur., cum contingat.  Ber.

 Gabaonitae
Hanc historiam habes 22. q. 4, inter caetera § sed cum his; et 22. q. 4, innocens.

 Et successione
Tres successiones continuae videntur ius successionis inducere, immo duae, quia binus actus inducit consuetudinem, arg. 25. q. 2, ita nos; et C. de episcopal. aud., nemo.

 De domo
Immo de alia tribu eligi debet, 8. q. 1, Moyses.

 Observari
Etiam si ei iam coronato iurasset post reprobationem legitimam ei non teneretur in aliquo ratione iuramenti, 15. q. 6, alius; et infra, de translat., quanto, circa fi.  Item arg. quod destructo principali et accessorium, supra, de elect., qualiter; C. de usuri., eos; et C. deposi., si deposita pecunia; et ff. de rei vend., et ex diverso; et ff. de novi operis nunc., si autem.

X 1.06.35 Coram dilecto filio

 In provincia
Hic videtur expressum quod omnes illi et soli qui sunt in provincia vocandi sunt ad electionem, et per hoc videtur sic intelligendum si sunt in provincia, infra, de elect., quia propter.  De hac materia nota 7. q. 1, factus est.  Et quod dicit, in provincia, sic est intelligendum si sunt in provincia ita propinqui quod commode sint vocandi, quia si provincia esset multum lata et longa non debent vocari, quia periculum est in mora, supra, de elect., cum inter universas.  Et eodem modo si esset extra provinciam et propinquus tunc vocandus esset, infra, de elect., bonae 2, ubi fuit vocatus qui extra provinciam erat.  Regium enim et Cremona diversarum sunt provinciarum.  Et ita nec dico vocandos omnes de provincia, nisi qui commode possunt vocari, nisi consuetudo sit quod omnes vocentur, infra, de elect., in Genesi.  Nec dico quod tantum de provincia sunt vocandi per capitulum sequens.  In talibus enim vocationibus potius statur consuetudini, ut absentes vocentur iuxta consuetudinem uniuscuiusque ecclesiae.  Et haec consuetudo erat quod omnes de provincia vocarentur, ut est infra, de elect., in Genesi.  Ber.

X 1.06.36 Bonae memoriae S.

 Expectare
Sed nonne electio quae fit contemptis illis qui debent interesse ipso iure est irrita, ut supra, de elect., quod sicut; et supra, de elect., venerabilem; et infra, de arbitr., cum olim; et 63. dist., obeuntibus.  Ergo ea non obstante potest attentari secunda electio, infra, de appell., constitutis 1.  Cum enim a iure sit reprobata talis electio, non est necesse iudicem adire pro ea cassanda, ff. de condi. insti., quae sub conditione § ulti.  Praeterea cum universitas delinquit in eligendo, electio debet devolvi ad eum qui non deliquit, supra, de elect., bonae 1; et supra, de postul. praelat., bonae 1.  Dico quod electio archipresbyteri non fuit nulla ipso iure, sed potius annullanda, et ideo debuit expectari cassatio superioris antequam processus fieret ad secundam.  Unde et si unus habuisset ius eligendi, deliquit in hoc quod voluit simul esse actor et iudex praemissae electionis, infra, de concess. praeben., post electionem, in parte decisa.  Et licet illi deliquerunt in eligendo, non tamen illud ius devolvitur ad unum.  Et hoc secundum Io. qui dicit quod unus non constituit universitatem, et inducit in arg. hoc capitulum, et 65. dist., si forte; et ff. de leg. 1, si grege; licet ius universitatis dicatur stare in uno; ff. quod cui. univ. nom., sicut municipum, in fi.; per quam legem non dicimus contra, et si iste non elegisset, poterat post cassationem eligere si hoc postulasset.  Et hoc innuit littera ista cum dicit ibi, nostrum debuit expectare iudicium antequam procederetur ad secundam.  Et si electio prima nulla fuisset ipso iure, quia electus esset indignus, tunc ipse solus potuisset, supra, de elect., bonae 1; et supra, de postul. praelat., gratum; et infra, de elect., scriptum.  Sed haec non fuit nulla, immo ipse poterat eam confirmare si consensisset, supra, de elect., quod sicut.  Io. dixit quod non devolvitur ius eligendi ad alios, nisi quando eligitur persona ineligibilis, infra, de elect., scriptum, in fi.; et supra, de postul. praelat., gratum; et supra, de elect., bonae 1.  Sed dic quando electio non est nulla ipso iure, videlicet ubi aliquis est contemptus, tunc non ipso iure, sed per sententiam ius eligendi debet devolvi ad alios, vel si non servatur forma illius constitutionis infra, de elect., quia propter.  Tunc similiter sunt privandi per sententiam, ut infra, de elect., quia propter; et infra, de elect., Cumana.  An ius universitatis remaneat in uno dictum fuit supra, de postul. praelat., gratum; et ibi recurrendum est.  Quandoque tamen electio est irrita ipso iure, et tamen impedit secundam, supra, de elect., auditis; nec tunc eligendi ius devolvitur ad alios.  Unde secunda electio ibi non tenuit, ut ibi notatur in fine ultimae notulae, quia eligentes non sunt ipso iure privati.  Et quod dixi quod aliquis est contemptus non ipso iure, sed per sententiam ius eligendi debet ad contemptum devolvi.  Intelligo per sententiam Papae tantum arg. istius litterae, cum de priori nostrum deberet expectari iudicium antequam procedatur ad secundam.  Ubi enim certa poena statuta est, alia non est imponenda, nisi per eum qui habet potestatis plenitudinem, quod satis innuit haec littera.  Sufficit enim ut cassetur electio, ubi quis prosequitur contemptum suum.  Ber.

 Tractatum
Nota quod cassatur electio de qua est habitus tractatus ante sepulturam mortui, 79. dist., nullus 2.  Sed propter hoc solum non fuisset cassata, sed assumit hic Papa quasi non causam ut causam, sed contemptus fuit causa cassationis, nam mortuo viro soluta est uxor a lege matrimonii, ut infra, de secund. nupt., cum secundum; et infra, de secund. nupt., super illa; et 7. q. 1, sicut alterius uxor.  Ber.

 Multorum
Supra, de elect., quod sicut; et supra, de elect., venerabilem.

 Nec praedicta
Responsio tacitae quaestionis.  Diceret aliquis domino Papae, ille H. fuit citatus, et ille respondit, citatio non fuit legitima.  Et sic est arg. quod si aliquis citetur non legitime, si aliquid fiat contra absentem, non valet.  Generale enim est quod ad citationem quae reprobatur a iure, non tenetur venire citatus, etiam ut alleget privilegium.  De hoc nota per Io. 3. q. 2, si episcopus; et infra, de dolo et contu., cum dilecti, ubi de hoc.

X 1.06.37 Cum ad nostram

 Monachus
Hic habes expresse quod clericus saecularis non potest eligi in abbatem.  Ad idem facit supra, de elect., cum causam; et infra, de elect., cum in magistrum.  Arg. contra 16. q. 1, presbyteros.  Sed non est contra, quia illi presbyteri erant monachi et ita poterant eligi in abbates, et ibi solvitur contrarium.  Et sunt monachi melioris conditionis quam clerici, quia clerici eos eligunt ad sua officia, 58. dist., nullus; et 58. dist., si quis; et 18. q. 1, statutum, ubi est hoc expressum.  Sed ipsi non eligunt clericos ad suas dignitates.  Arg. contra 28. q. 1, omnes; et 2. q. 7, sicut sacerdotes.

 Nullam spem
Principalem, 8. q. 1, sunt in ecclesia.  Sed secundario licitum est alicui sperare honores ecclesiasticos, 61. dist., quid proderit; et 59. dist., si officia; 74. dist., consuluit.  Et verba ista habes 16. q. 7, per laicos.

 Irritare
Id est, irritam nunciare; infra, de elect., officii

X 1.06.38 Officii tui

 Incontinenti
Praesumitur aliquid ex eo quod incontinenti est subsecutum, 31. q. 1, si quis; et 50. dist., si qua femina.  Quae enim incontinenti fiunt, in esse videntur, ff. si cert. pet., lecta est.  Quia ex hoc praesumitur quod turpiter et ex conventione sit electus, quod esse non debet, 1. q. 2, quam pio.  Sed si haec ratio est quare clericus non possit eligi in abbatem, quia non est instructus in regula monachali, sic eadem ratione monachus non debet eligi in episcopum vel praelatum alicuius ecclesiae saecularis, cum ipse non noverit regulas clericorum, ut possit praefici ecclesiis; 16. q. 1, sic vive; et 16. q. 1, si clericus; quod esset verum si omnino ignorant.  Sed bene eliguntur monachi et regulares ac saeculares praelationes propter officium praedicandi, quod privilegiatum est, infra, de statu monach., quod Dei timorem; et infra, de voto et vot. redem., per tuas; et 18. q. 1, statutum; et 58. dist., nullus; et 58. dist., si quis.  Sed quid si peritus esset saecularis clericus in regula monachorum, possetne tunc eligi in abbatem?  Videtur quod sic, quia ratio constitutionis in eo cessat; 61. dist., statuimus § his omnibus; sicut monachus peritus in regula clericali potest eligi in episcopum per praedicta capitula.  Sed non est ita, quia et si scit regulam, non tamen est expertus in ea.  Nam grave est inexpertos divinis obsequiis applicare, 19. q. 3, monasteriis.  Sed quare non potuit iste postulari in abbatem, cum laicus nesciens regulas clericales possit etiam in episcopum postulari, 61. dist., Osius; postea per tres menses discere potest regulas clericales, in Auth. de sanct. episc. § damus., coll. 9; item eremita postulatur in abbatem, supra, de elect., cum monasterium?  Dic quod non fuit eremita, sed de monasterio quod erat in eremo.  Et eadem est ratio, quia si laicus est peritus, non est necessaria in eo probatio habitus clericalis.  Sed omnia ista non prosunt, quia quantumcumque sit laicus peritus in regula monachali, et expertus et probatus in ea, numquam potest eligi vel postulari in abbatem propter rationem quae hic redditur, et quia eiusdem professionis debent esse qui eligunt.  Et qui eliguntur, ne quasi in bove et asino videretur arari, quia quasi simul et semel esset laicus et abbas, et quia praesumptio ambitionis maxima est, quia alias non fieret forsitan monachus, et ambitio bene repellit quemlibet a dignitatibus, 8. q. 1, in scripturis. Quia non ambitione sed labore ad augmentum honoris unumquemque convenit pervenire, C. de re milit., contra publicam utilitatem, lib. 12; et ambitus notari solet, 61. dist., miramur, in fi.

 Competenter
Per tres menses, arg. infra, de aetat. et qualit., praeterea; et in Auth. de sanct. episc. § damus, coll. 9.

X 1.06.39 Illa quotidiana instantia

 Canonicam
Nota quod licet aliqui sint excommunicati minori excommunicatione, tamen eligere possunt, et talis electio dicitur canonica, ut hic habes.  Sed talis scienter eligi non potest, pro eo quod eligitur ad ea a quibus est ipse remotus, infra, de except., a nobis.  Et hoc est hodie expressum, infra, de cleri. excom., si celebrat.  Nec incurrit irregularitatem si celebrat, peccant tamen tales celebrando, ut ibi dicit.  Sed criminosi a prosecutione sui iuris non repelluntur, nisi sint excommunicati maiori excommunicatione, et ita isti possunt uti iure suo in eligendo, et in aliis negotiis ecclesiae temporalibus et spiritualibus.  Arg. contra supra, de elect., cum inter R; et supra, de consuet., cum dilectus, ubi dicitur quod suspensi nec eligere nec eligi possunt.  Solutio: hic et in infra, de cleri. excom., si celebrat, intelligitur de suspensione canonis, contraria de suspensione iudicis, et mitius agitur cum lege quam cum ministro legis, ff. de recepti., Celsus.

 Supplentes
Haec suppletio ex superabundanti, non ex necessitate hic fit, ex eo quod obiectum fuit de tali excommunicatione, quae repellit ab electione per decretalem praedictam infra, de cleri. excom., si celebrat.

 Simplicis excommunicationis
Hic potest sumi arg. quod utile non vitiatur per inutile, infra, de elect., scriptum, in fi., vers. nisi forsan, etc.

X 1.06.40 Scriptum est in
 
 Revocatam
Sine aliquo intervallo, sicut testis qui potest corrigere dictum suum incontinenti, infra, de testibus cog., praeterea.  An factum procuratoris praeiudicet domino dicitur infra, ut lite non cont., ad hoc; et infra, ut lite non cont., accedens 1; et infra, de caus. poss. et propr., cum olim; et infra, de censib., olim.

 Altera
Scilicet, postulantium archiepiscopum.

 Electi et postulati
Sic supra, de elect., venerabilem.  Sed ibi ad studia eligentium non retulit se legatus, quamvis potuerit.

 Ubi nati
Quia ibi melius potest inquiri, supra, de elect., postquam; et infra, de praesump., quosdam; et 23. dist., illud.

 Consenserint
Scilicet, ut notarius iste diffiniat secundum quod inferius continetur, et in isto consensu necessarius est consensus electi et postulati; alias non possunt partes recedere a iure, supra, de elect., cum inter canonicos.

 De mutuo
Hoc ideo dicit, quia pars eligentium hoc negabat.  Ideo Papa mandat inquiri, cum de iure communi interesse debuerit, infra, de caus. poss. et propr., cum ecclesia.  Ber.

 Per alios
Qualiter quis per alium hoc facere possit, habes infra, de elect., quia propter § illud.

 Duo
Isti duo habebant vocem pro duodecim praelatis singulariter pro quolibet.

 Temporis
Hoc ideo dicit, quia si tunc aliqua conventualis ecclesia vacasset, pro ea nullus potuisset admitti sede vacante, quia tunc non est qui iura illius tueatur, vel eis possit uti, infra, ne sede vac. nih. inn., novit; et infra, ne sede vac. nih. inn., illa; et infra, de praescrip., de quarta.  Tunc enim dormit ius ecclesiae, ita quod non currit praescriptio, infra, de praescrip., auditis; et infra, de praescrip., placuit; et infra, de praescrip., de quarta.  Nec ad capitulum ius illud devolvitur, infra, ne sede vac. nih. inn., illa.  Arg. contra infra, de maior. et obed., his quae; et infra, de maior. et obed., cum olim; quibus forte staretur in casu isto, quia diversi sunt isti casus a praecedentibus.

 Maiorem
Hic habes quod electio semper praevalet postulationi, secundum illos qui dicunt quod haec est iuris diffinitio, nisi duae partes sint in postulatione.  De hac materia dictum est supra, de postul. praelat., bonae 1.  Et ideo statur hic iudicio duarum partium, quia quod duae partes faciunt, totum capitulum facere videtur, ut ff. quod cui. univ. nom., plane.  Et secundum hanc decretalem intelligit quod dicit decretalis supra, de postul. praelat., bonae 1, quod postulatio in discordia non consuevit admitti.  Hoc intellige prout dicitur in notula sequenti.  Item nota hic quod cum in electione longe maior numerus est ex una parte quam ex alia, non habetur respectus ad meritum personae, dum tamen sit conveniens ille qui est electus a maiore parte, nec ad zelum eligentium, arg. supra, de elect., dudum ad audientiam; et infra, de appell., constitutus.  Sed si numerus in modicum excedat, tunc recurritur ad merita et ad zelum, et praeferuntur numero; arg. infra, de testib., in nostra; et est expressum infra, de elect., ecclesia vestra 2, ubi de hoc.

 Confirmes
Hic dicit Papa electionem a minori parte capituli factam confirmari.  Et tamen pars alia non est eligendi potestate privata, quia non postulaverat indignam personam, et de iure licite poterant postulare sicut et eligere, et ita postulando non peccant, ergo ius eligendi non fuit devolutum ad pauciores, quod tunc demum locum habet, cum maior pars scienter postulat vel eligit indignum, ut in fine decretalis dicitur.  Et ideo contra infra, de elect., Cumana; et infra, de elect., ecclesia vestra 1; et infra, de elect., in Genesi; in quibus dicitur quod electio non valet nisi sit facta a maiori parte capituli, et hic confirmatur facta cum longe minori parte.  Propter haec et alia quae hic dicuntur, dicunt quidam quod haec decretalis ius commune non continet, sed fuit quaedam provisio de consensu partium.  Et hoc videtur per verba illa superius, si partes consenserint, hoc modo procedas, et ex eo quod Papa admittit hic postulationem in discordia factam, cum per eam nullum ius acquiritur postulato, supra, de postul. praelat., postulationem; et quia non consuevit admittere tales postulationes in tanta discordia, supra, de postul. praelat., bonae 1.  Et ita in his duobus continet gratiam, quod satis potest concedi.  Et ita videtur quod utraque pars renunciet iuri suo, et quod dicit, de consensu partium taliter procedatur, ut supra dicitur in verbis praemissis, si partes consenserint, etc.  Alias si contradicerent, non taliter processissent, sed facta inquisitione super his de quibus praemittit, causam instructam remisissent ad Papam.  Hoc probatur supra, de elect., bonae 1, in parte decisa.  Sed ubi duae partes postulant aliquem, licet ius non acquiratur postulato ut agere possit, tamen potest petere gratiam et iniuria fit ei si non fiat illi gratia, arg. ff. de aqua quot. et aest., ait praetor § permittitur.  De hoc nota supra, de postul. praelat., gratum; et supra, de postul. praelat., postulationem; et supra, de postul. praelat., etsi unanimiter.  Et idem crederem si maior pars postulat quod gratiam deberet habere.  Et quod dicit de duabus partibus, non credo necessarium, sed quaedam provisio fuit hic, ut dictum est, quia sive maior pars et sanior, sive duae partes, sive omnes, totum dependet a superiore.  Sed quod in fine dicitur, ius est.

 Maior
Et ita videtur a contrario, quod si minor pars capituli scivisset illum esse indignum, alii non punirentur propter hoc.  Et ita est hic arg. quod utile non vitiatur per inutile, sic supra, de elect., illa.  Et est notabile illud quod culpa et dolus minoris partis non nocet, nec ea quae fiunt a minori parte irritantur propter hoc, et isti soli privati essent ipso iure eligendi in proxima electione, si alii non elegissent, supra, de elect., cum in cunctis; et hic.  Et alii admitterentur, dum tamen probarent ignorantiam, supra, de elect., innotuit.  Et si maior pars ignorasset illum indignum, utraque pars debet reprobari a contrario ut dicitur supra.  Et quod dicitur hic quod electio facta a maiori parte confirmetur quando maior pars postulantium scienter eligit indignum, intelligitur quando uno contextu fiunt postulatio et electio seu electiones, ut hic contingit.  Secus si ex intervallo, tunc enim illi soli qui scienter postulant vel eligant indignum sunt eligendi seu postulandi potestati privati.  Et illi qui ignoranter postulaverunt seu elegerunt indignum debent ab aliis ad electionem admitti, alias deberet electio cassari propter contemptum, ut dicitur supra in eadem notula.

 Postulata
Id est, ignoranter.

 Praesumptione
Id est, ex certa scientia, supra, de elect., innotuit.  Sed qualiter potuit esse dignus iste postulatus archiepiscopatu et indignus patriarchatu, et qui iudicatus fuit dignus a Papa vel a suo patriarcha quando confirmavit eum, quare denuo inquiri iubet de moribus suis contra illud, 17. q. 4, si quis suadente § qui autem; et C. ad leg. Corn. de fals., satis aperte; et infra, de aetat. et qualit., accepimus.  Dico quod licet quis reputetur dignus ad unam dignitatem, propterea non est dignus ad maiorem, licet enim dispensetur cum aliquo in minori dignitate, non tamen dispensatur ad maiorem, 12. dist., nos consuetudinem.

 Privari
Istud referas ad factum, cum sint ipso iure privati, supra, de elect., cum in cunctis.  Illi qui, scilicet, qui scienter hoc fecerunt.  Vel dic, id est, nunciati privati.

 Confirmes
Cum sit facta a maiori parte illorum qui habebant ius eligendi.

X 1.06.41 Ne pro defectu

 Cathedralis
Quantum ad hoc nihil additur, quia idem erat secundum antiqua iura, 50. dist., postquam; et 63. dist., obeuntibus.  Et alii tres dantur ad consecrationem petendam, 100. dist., quoniam.

 Regularis
Et sic patet ex hac constitutione quod canon Lateranensis concilii, infra, de concess. praeben., nulla.  Hodie non extenditur ad regulares praelaturas, quia aequiparantur episcopatus et praelaturae regulares; simile 16. q. 7, si quis deinceps.

 Impedimento
Et ita non currit praescriptio contra canonicos si iusta causa interveniente non eligant, 28. dist., de Syracusanae; et 61. dist., bene novit; et infra, de concess. praeben., quia diversitatem; C. de inoffic. testam., contra maiores; ff. ex quib. cau. maio., quod quidem; et ff. ex quib. cau. maio., sed et si; et ff. ex quib. cau. maio., ait praetor.  Sed si Papa interdiceret electionem, non minus currit eis tempus nisi petant licentiam eligendi infra tempus statutum, infra, de elect., his quibus.  Sed numquid est hic necessaria protestatio, quod non possint eligere infra tres menses, quod videtur infra, de offi. ord., pastoralis, in fi.; et infra, de appell., si iustus.  Non credo quod necessaria sit in casu isto protestatio, quia debent petere licentiam.  Et si non petant, sunt in mora, ut ibi dicit.

 Ea vice
Id est, in prima electione, quae si cassaretur, vel si nolet venire, vel si eligeretur indignus, statim recuperarent ius suum, supra, de elect., cum Wintoniensis.

 Devolvatur
Olim non devolvebatur ad proximum superiorem, infra, de concess. praeben., dilectus; sed ad Papa in episcopatibus.  Et sic reducitur ad ius commune aliarum dignitatum, ut sicut ibi post sex menses, ita hic post tres devolvatur ad proximum superiorem, infra, de concess. praeben., nulla.

 Consilio
Sed numquid tenetur semper habere consilium capituli sui, ut alias non valeat electio nisi habito consilio capituli et assensu?  Videtur quod sine illis eligere non possit, sicut nec alia negotia debet facere sine illis, infra, de his quae fi. a prael., novit; et infra, de his quae fi. a prael., quanto; et quasi per totum.  Arg. infra, de elect., cum in veteri, ubi cassatur electio quia non fuit expectatum responsum eorum de quorum consilio debuit fieri electio, ut 63. dist., obeuntibus; et 15. q. 7, episcopus nullius.  Sed contra sufficit enim petere consilium, infra, de arbitr., cum olim; et ex consilio nemo obligatur; 14. q. 1, quisquis § quod praecipitur.  Credo quod hoc facere debuit consentiente capitulo vel maiori parte; alias non credo quod solus hoc facere possit per iura praedicta.  Vel dic quod sufficit tantum requirere consilium capituli in isto casu et de honestate, cum ad ipsum solum devolvatur electio et non ad capitulum.  Concilium vero aliorum non inducit necessitatem, sed de honestate requiritur.

 Ipsius
Scilicet, vacantis.  Hic praecipitur ut de eadem ecclesia eligat.  Sed nonne ad metropolitanum devolvitur idem ius quod habuit capitulum?  Sed capitulum potuit eligere undecumque vellet, supra, de elect., cum inter canonicos; et supra, de elect., cum nobis; et supra, de elect., in causis; ergo et metropolitanus.  Dico quod primo debet inquirere personas ecclesiae vacantis, et eligere de gremio ipsius ecclesiae, et illud debuit fieri per illa iura, 61. dist., obitum; et 61. dist., nullus; et 18. q. 2, quam sit.  Sed si hoc non fecerit, nihilominus valebit electio.  Nam multa fieri non debent, facta tamen manent, 27. q. 1, nuptiarum; et 27. dist., si vir.  Et nusquam invenies quod propter hoc cassetur electio.  De hac materia tractatur supra, de elect., cum inter canonicos.  Sed quare dicitur hic quod metropolitanus eligat de eadem ecclesia, cum ipsi perdiderint ius eligendi?  Responde: ipsi perdiderunt ius eligendi active, id est, quia ipsi non possunt eligere, sed non passive, quia bene possunt eligi, et satis puniuntur in hoc.  Et non debent propter hoc dupliciter puniri, quia poenae restringendae sunt, de poen. dist. 1 § poenae.  Hic habes quod qui eligere non possunt, eligi possunt.  Sed contra aliquem possunt eligere, sed non eligi, infra, de cleri. excom., si celebrat.  Hic privat negligentia eos potestate eligendi, ibi non.  Et ibi ideo non possunt eligi, quia non habent id propter quod eliguntur, hic bene habent executionem sacramentorum.

X 1.06.42 Quia propter diversas

 Ecclesiis viduatis
Per hoc videtur quod loquitur tantum de electionibus praelatorum, id est episcoporum non canonicorum.  Sed numquid extendemus istam constitutionem ad omnes dignitates etiam ad non cathedrales, et ad plebanatus, et ad alias dignitates quae praelatos habent in ecclesiis collegiatis?  Non videtur, cum ecclesiae propter illas dignitates non dicantur viduatae, cum habeant episcopum.  Satis potest dici quod non extenditur ad alias dignitates, sed tantum ad episcopatus et regulares praelaturas, ut supra, de elect., ne pro defectu.  Tamen de facto bene extenditur ad alias dignitates, et de iure etiam bene potest intelligi constitutio ista de illis praelatis qui habent iurisdictionem generalem in ecclesiis collegiatis, quia tales praelati sponsi quodammodo appellantur, 21. q. 2, sicut in unaquaque.  Sed non debet intelligi de dignitatibus seu personatibus in ecclesiis cathedralibus, quia in vacatione illarum dignitatum non dicitur ecclesia viduata, cum habeat episcopum qui solus est ibi maritus.  Ber.

 Qui debent
Hoc ideo dicit, quia omnes qui habent ius in electione sunt vocandi, supra, de elect., quod sicut.  Et qui sunt in quieta possessione eligendi simul sunt vocandi, supra, de elect., quod sicut; et supra, de elect., coram; et supra, de elect., bonae 2.  Et de consuetudine, si quae est, infra, de caus. poss. et propr., cum ecclesia.

 Qui volunt
Bene dicit, qui volunt, quia si quis non vult interesse electioni, alii procedere possunt sine illo postquam constiterit, supra, de elect., quod sicut; et supra, de elect., cum nobis; et arg. infra, de elect., ecclesia vestra 2, ubi de hoc dicitur.  Et sic omnes vocandi sunt qui commode possunt vocari.  Qui sunt vocandi dictum est supra, de elect., coram; et infra, de elect., in Genesi.

 Commode
Hoc ideo dicit, quia si commode et sine periculo vocari non possunt, non sunt vocandi, supra, de elect., quod sicut § 1.

 De collegio
Per hoc videtur dari occasio discordiae, quia facilius possent ipsi concordare in unam personam quam assumant in praelatum, quam in istos tres.  Et si discordant canonici in eligendo istos tres, aeque inquiretur de meritis et zelo eligentium, sicut in electione episcopi.  Dico quod in istis inquisitoribus non requiritur illa examiniatio, quia ipsi non eligunt, sed inquirunt vota fratrum.  Et hoc potest fieri per quoslibet de capitulo, dum tamen sint viri digni, et causa inquisitionis secrete fiat, quia quidam forte timore vel favore timent aliquem nominare in publico quem nominant in secreto, et libere nominant quem volunt.  Libera enim debet esse voluntas in eligendo, 8. q. 2, dilectissimi; et supra, de elect., bonae 1; et infra, de elect., quisquis; sicut in matrimonio carnali, infra, de spons., cum locum.  Et praeterea per hoc obviatur malitiis quorundam qui statim eligebant, et appellabant ne alii eligerent, supra, de elect., consideravimus.  Per istam constitutionem malitiis et cavillationibus talium obviatur.

 Secrete
Sicut testes in secreto deponere debent, ut liberius dicant veritatem, alias non valet dictum testis, infra, de testib., venerabili; et C. de testament., nullum; et infra, de accusat., inquisitionis § tertiae; alias non valet, nisi fiat secrete.

 Redacta
Per ipsos scrutatores vel per tabellionem, et quod dicit, secreto, capitulum tantum excluditur et non personae necessariae.

 Mox
Id est, incontinenti nullo actu contrario imtermedio post vota quaesita, et uno contextu, sicut testamentum, ff. qui testam. fac. pot., heredes palam, in fi.  Optime ponit sensum istius dictionis, mox, infra, de elect., cum post petitam, ubi cassatur electio quia statim post collationem celebrata non fuit, arg. infra, de testibus cog., praeterea.  Quandoque mox aliter accipitur, id est, statim, cum quodam temperamento decem dierum, ff. de constit. pecun., promissor.  Et mox quandoque dicitur ad annum, 20. q. 2, si in qualibet; et 20. q. 2, puella; cum quodam temperamento sive spatio, ff. de solut., quod dicimus; ff. ad leg. Falc., lex Falcidia lata § si ita.  Item quandoque cum primum potuit, ff. ad Tert., sive ingenua sit mater § confestim autem; et illico, id est, usque ad triduum, C. de iud., cum specialis; et C. de error. advoc., sententiis.

 Publicent
Postquam publicationem variare nequeunt electores, infra, de elect., publicato.  Et ideo locum non habet appellatio, immo compellendi sunt ad electionem, ut infra, de elect., publicato.

 Collatione
Scilicet, numeri ad numerum, ut sciatur in quem maior pars consentit.  Et zeli ad zelum, et meriti ad meritum, et numeri ad numerum debet fieri collatio.  Haec enim est forma electionis quando duo electi sunt; alias quando unus, et sic non est necesse, et sic tria conferuntur, numerus ad numerum, meritum ad meritum, et zelus ad zelum, infra, de elect., in Genesi; et infra, de elect., ecclesia vestra 2; et ibi de hoc tractatur, et supra, de elect., venerabilem.

 Sanior
Dic ut infra, de elect., ecclesia vestra 2.  Circa formam istam quaedam ita sunt exacta diligentia observanda, ut si contra factum fuerit, electio aliquando est irrita, infra, de elect., ecclesia vestra 1; et infra, de elect., in Genesi.  Aliquando est irritanda, infra, de elect., cum post petitam; et infra, de elect., Cumana.  In utroque tamen casu non valet ut hic dicitur in vers. aliter, etc.  Ista quidem sunt de substantia electionis sive forma, ut secreto et sigillatim inquisitio fiat, et publicatio incommuni, collatio et communis electio incontinenti nullo actu contrario intermisso unum post aliud faciendo.  Et haec probantur infra, de elect., cum post petitam; et infra, de elect., Cumana, in fi.; et infra, de elect., in Genesi.  Et vota in scriptis redacta, ut appareat per scripturam de consensu cuiuslibet, ut si vellet mutare, ei scriptum obviet, 1. q. 7, saluberrimum; et 27. q. 1, omnes feminae; et 20. q. 1, vidua.  Et quod quilibet sit vocandus qui commode vocari possit, non credo esse de substantia electionis, ut propterea cassetur electio, dummodo contemptus postea consentiat electioni factae, supra, de elect., quod sicut.  Quod tres tantum debeant esse inquisitores, non credo esse de substantia, dummodo tot sint inquisitores quod fraus fieri non possit, arg. supra, de elect., cum dilectus.  Quia qui plus facit, non videtur facere contra, ff. de servitu. urb. praed., si arborem.  Et superflua non vitiant, necessaria vero praetermissa diminuunt contractum, C. de testament., testamentum; et ff. de supel. leg., legata, in princ.; et. ff. de supel. leg., Labeo.  Nec credo esse de substantia quod sint de eodem collegio, quia in electionibus consilium religiosorum virorum inquiri debet, 63. dist., obeuntibus; et supra, de elect., ne pro defectu; dummodo non sint laici, infra, de elect., Massana; et infra, de elect., sacrosancta.

 Viris
Et isti possunt esse alii a capitulo, dummodo viri religiosi, nec ipsi exprimuntur de capitulo, quia bene possunt potestatem suam dare aliis, supra, de elect., causam quae.  Et licet dicatur, aliquibus, uni tamen committi potest, ut in praedicta decretali supra, de elect., causam quae, quia non est illud de forma, immo melius potest expediri per unum quam per plures, scilicet, duos, quia tunc res fere sine exitu est; ff. de recepti., item si unus § ulti.

 Vice omnium
Sed numquid maior pars posset sequi istam formam aliis contradicentibus?  Videtur quod sic, quia quod maior pars facit, totum capitulum facere videtur.  Et firmitatem debet sortiri, nisi rationabilis causa a paucioribus ostendatur, infra, de his quae fi. a maior. par. cap., cum in cunctis.  Satis videtur aequum, et sic vitatur discordia, et facilius consulitur ecclesiae isto modo quam per scrutunium.  Sed littera ista contradicit ubi dicit, vice omnium, et quod dicit, aliter electio facta non valet.  Et alia potest ratio esse, quia cum quilibet habeat vocem in electione, non debet privari iure suo, nec aliquis debet compelli ius suum dare alii, C. de contrahe. empt., invitum; et C. de contrahe. empt., in vendendis; sicut et emptio voluntarie est, ff. fam. ercis., si pignori § ulti.  Alii dicunt quod maior pars bene potest potestatem eligendi committere minori parte contradicente, quod mihi non videtur, quia non servatur forma secunda, cum et illa debet servari sicut et aliae duae.

 Priventur
Per sententia, non ipso iure, infra, de elect., Cumana, in fi.  Unde signatur contra, supra, de elect., cum in cunctis, ubi ipso iure privati sunt.  De hoc dic ut dixi infra, de elect., Cumana, in fi.

 In eo loco
De hoc dixit supra, de elect., coram.

 Venire
Si venire non potest, quare citatur?  Non videtur citandus, unde alii eligere possunt.  Sed hoc non est verum, quia citandi sunt semper absentes, ex quo possunt commode citari, sive venire possint sive non, et quia hoc ipsum dubium posset esse praesentibus, supra, de elect., quod sicut.  Et intelligo illum venire non posse qui propter timorem non potest venire ad locum, supra, de elect., bonae 1.  Sed in casu illius capituli non tenetur committere vices suas, ut notatur ibi in glossa quae incipit, si citati; vel propter informitatem, 5. q. 3, si aegrotans; vel si vocaetur ad maius tribunal, ff. de re iud., contra pupillum.  Et ideo cum iusta causa sit impeditus, iure suo privari sine culpa sua non debet, ut infra, ut lite non cont., quoniam § 2.  Unde quod per se non potest, per alium exequatur, ff. de procur., procurator est qui; sicut in iudice, infra, de offi. deleg., si pro debilitate; et infra, de offi. deleg., pastoralis, in fi.  Et est arg. optime contra illos qui dicunt quod si plures iudices sunt cum illa clausula, quod si non omnes, etc., quod ille qui non potest interesse, licet committere possit vices suas, socii non tenentur ipsum admittere, quia extat conditio, quod falsum est.  Hic non potest interesse, et tamen alii tenentur procuratorem illius admittere.  De illa materia dicitur infra, de offi. deleg., coram.  Et iste procurator cum sit de capitulo habebit duplicem vocem, infra, de elect., congregato; et arg. infra, de re iudic., cum olim; arg. supra, de elect., scriptum.  Nec credo quod multum expediat quod iste qui dat procuratorem debeat iuramentum praestare.  Sed ideo dicit, si opus est, fidem faciat iuramento.  Quod si praesentes nolent ei credere super impedimento quo detinetur, nec aliter admittere velint procuratorem qui non haberet versimilem praesumptionem, tunc debet iurare quod impeditus venire non possit.  Et tunc tenentur illum admittere.  Sed quod si nullus vellet de capitulo recipere vicem suam, numquid posset alii committere qui non esset de collegio?  Videtur quod sic, quia per hanc litteram constat quod ipse debet interesse per se vel per alium, et ita si nullus vult recipere vicem suam, potest alicui viro religiosi clerico committere vicem suam, alias non valet electio si eligerent.  Et hoc non credo esse contra substantiam, si alium admittant qui non sit de collegio, quia et viri religiosi vocandi sunt ad electionem, et de eorum consilio est facienda, ita quod non valet alias electio, 64. dist., obeuntibus.  Tamen non credo quod hodie canonici ad hoc teneantur nisi velint, et illud capitulum, 64. dist., obeuntibus, non tenet nisi quo ad honestatem.  Canonici tamen tenentur recipere illum, cui commiserit vices suas auctoritate huius canonis.  Arg. contra supra, de rescript., cum contingat; et infra, de appell., cum speciali.  Vel si nolint recipere, potest exprimere suam voluntatem per litteras suas, et voluntas illa cum aliis publicetur, et sic extra capitulum non committat.

 Clandestinas
Illa electio dicitur clandestina quae fit singulariter et occulte per occulta conventicula, 79. dist., si quis Papa.  Et quamdiu publicatio facta non est dicitur clandestina, ut hic in fine.  Et quam cito facta est debet publicari, alias non valet, ut dictum est, et infra, ut eccl. ben., ut nostrum.

X 1.06.43 Quisquis electioni

 Abusum
Ut laicus, princeps, vel potestas intersit electionibus.  Et talis non est usus, sed abusus, ut supra, de elect., cum terra; et supra, de elect., quod sicut; et contra ecclesiasticam libertatem, ut ibi dicitur.  Et hoc intellige cum clerici sponte laicos admittunt.  Secus si per vim vel impressionem eligerent, quia tunc non puniuntur, supra, de elect., cum Wintoniensis.  Ber.

 Libertatem
Quia si admitterentur laici, sive huiusmodi potestates assumerent sibi ius in posterum, sic periret libertas ecclesiae, quia in electionibus liberum debet esse arbitrium cuiuslibet, 8. q. 2, dilectissimi; sicut in matrimonio carnali, infra, de spons., cum locum.  Et ideo talis electio nulla est quae fit contra libertatem ecclesiae, infra, de elect., sacrosancta; et infra, de elect., Massana; et supra, de elect., cum terra.  Et ita laici omnino excludendi sunt in collegiatis ecclesiis.

 Fiat
Per hoc quod dicit, fiat, quod futuri temporis est, videtur quod non ipso iure sed per sententiam debeat suspendi.  Et facit ad hoc infra, de iure patron., praeterea quia.  Videtur tamen quod ipso iure fit ineligibilis, et ad hoc facit 16. q. 7, si quis deinceps; et supra, de elect., ne pro defectu, vers. careant ea vice.  Sed ibi suspensio durat quousque dignitatem taliter adeptam dimiserit, et qui sic suspensus est, sicut per suum factum suspenditur, ita per actum contrarium restituitur, 15. q. 6, nos sanctorum; et 81. dist., si quis presbyter; et 81. dist., si quis ammodo.  Sed numquid episcopus potest dispensare cum talibus?  Credo quod sic, ex eo enim quod conditor canonis hic non reservavit sibi dispensationem aliis concessisse videtur, infra, de sent. excom., nuper; et infra, de praeben., de multa, in fi.; et infra, de praeben., grave, in fi.  Et hoc minus est adulterio in quo potest episcopus dispensare, infra, de iudic., at si clerici.

 Irritam
Sic supra, de elect., cum in cunctis, ubi electio ipso iure irrita est quae fit de persona indigna.

 Suspendantur
Per sententiam; sic infra, de elect., Cumana, in fi.  Sic intelligitur supra, de elect., quia propter.  Contra supra, de elect., cum in cunctis, ubi ipso iure beneficiis ecclesiasticis sunt privati.  Quidam dicunt quod standum est huic, et non illi, et in alio etiam corrigitur ille canon ibi eligendi potestate privatos, per capitulum proximum supra, de elect., quia propter.  Diversitas istius verbi, quantum ad electionem, habetur infra, de elect., Cumana, in fi.  Sed quod dicit, ab officiis et beneficiis priventur, hoc est verum quod sententiam privandi sunt.  Et illud capitulum supra, de elect., cum in cunctis, non corrigitur, unde ipso iure privati sunt beneficiis per triennium.  Et ratio diversitatis haec est: hic privantur officiis et beneficiis, et sic in duobus puniuntur quia plus peccant; et ibi privati sunt beneficiis tantum, quia minus peccant ibi quam hic, ut sic quaedam compensatio sit hinc inde.  Vel verius diversi sunt isti casus et in diverso casu loquuntur, et ideo diversae poenae.  Hic maior poena imponitur quam ibi, quia plus offendit quam contra ecclesiasticam libertatem aliquid fecit, sed ibi eligitur persona indigna.

 Tunc
Id est, ea vice; sic supra, de elect., cum in cunctis.  Sed si in illo triennio quo suspensi sunt iterum vacaret, videtur per illam expositionem quod canonici possent eligere, et ita suspensi eligerent.  Sed hoc esse non potest, supra, de elect., cum inter R.  Et ideo istud, tunc, respicit totum triennium, et hoc intellige quando omnes delinquunt.  Sed si aliqui non deliquissent, ipsi eligerent, supra, de elect., scriptum, in fi.; et supra, de elect., cum in cunctis.  Ber.

 Privati
Supra, de elect., quia propter.  Contra ubi privantur per sententiam.  Idem est, quia plus peccant isti quam illi, ut dictum est, et ideo hic ipso iure, ibi non, et in diverso casu loquuntur.

X 1.06.44 Nihil est quod

 Examinet
Ad illum enim pertinet examinatio ad quem pertinet confirmatio, et ex officio suo debet examinare personam electi et formam electionis, etiam si non obiiciatur aliquid electo, supra, de elect., cum nobis; et supra, de elect., venerabilem, vers. est enim generaliter, etc.; 78. dist., quid est cito; et infra, de haeret., cum ex iniuncto; quia eius interest ne puniatur si promoveret indignum, ut infra sequitur.

 Indigne
Sic 71. dist., tantis.

 Scientiae
Quae impedit promovendum, infra, de elect., congregato.  Et deiicit iam promotum, infra, de aetat. et qualit., quamvis.

 Aetatis
Supra, de elect., cum in cunctis.  Et ita expresse patet hic quod episcopi in aetate dispensare non possunt.  De hoc dixi supra, de elect., cum dilectus, in glossa.  Sed numquid cum puniantur si hoc fecerint, alias non deberent puniri, quia quod legitime factum est poenam non meretur, C. de adulter., Gracchus.

 Potestate
Ipso iure, supra, de elect., ne pro defectu; et supra, de elect., cum in cunctis, in fi.

 Suspendatur
Variae poenae statuuntur a canonibus circa illos qui illicite promovent indignos et illos qui illicite promoventur.  Quandoque privantur potestate conferendi illum ordinem quem illicite contulerunt, ut 1. q. 1, si quis episcopi; et infra, de temp. ord., litteras; 36. dist., is qui ecclesiasticis; et ordinatus removetur a clero, 50. dist., ex poenitentibus.  Quandoque suspenditur a celebratione missae per annum, 55. dist., nullus.  Quandoque deponitur, 64. dist., illud, ubi episcopus ordinatus praeter scientiam archiepiscopi deponitur, 51. dist., aliquantos.  Et hic statuitur poena contra illos qui promovent indignos, qui debent suspendi, ut hic dicit, per sententiam a superiore, cum hoc ad ipsum pervenerit.  Huic assignatur contra, infra, de praeben., grave.  Ibi enim non punitur qui promovet indignos nisi post primam et secundam correctionem, et hoc statim sine aliqua admonitione.  Item hic ordinati sive promoti removentur, ibi non.  Dicas quod in alio casu hic, et in alio ibi.  Hic loquitur de his qui promoventur ad dignitates, et ad regimen animarum, ut dicit in principe, et quia plus peccant, plus puniuntur sine aliqua admonitione, quia et portae dignitatis personis vilibus patere non debent, infra, de excess. praelat., inter dilectos; et infra, de iureiur., querelam; et C. de infam., infames, lib. 10; et C. de dignitat., neque famosis, lib. 12.  Ibi loquitur de beneficiis simplicibus, ubi non requiritur tanta maturitas, et ideo habet ibi locum correctio, quia in promotione illorum non est tale periculum.  Unde illi non removentur, sed isti sic.  Et ita contra non est, quia diversitas contradictionem impedit, sicut dicitur, diversum tempus impedit contradictionem.

 Graviori
Ad arbitrium iudicis, cum hoc non determinetur, infra, de offi. deleg., de causis § ulti.; infra, de accusat., super his.  Et magis punienda est malitia quam negligentia, infra, de crim. falsi, ad falsariorum.

 Canonicam
Supra, de elect., cum in cunctis, in fi.

 Ad Romanum
Sive sint abbates, supra, de consuet., cum venerabilis; sive episcopi.

 Ultra Italiam
Licet fines Italiae non ubique distent a Roma aequaliter, tamen omnes dicuntur remoti qui ultra duas dietas extra diocesim suam distant, supra, de rescript., nonnulli.  Sed istud verum est quo ad iudicia.  Sed quantum ad hunc casum qui distant per duas et dimidiam vel tres aut parum plus, non credo quod debeant habere illud beneficium, quia modica distantia est, tamen consuetudini stetur.  Et ita aliquid statuitur propter distantiam, quod alias non fieret; sic 63. dist., cum longe; et infra, de dolo et contu., cum olim.

 Administrant
In duobus casibus ex sola electione habetur ius administrandi, in his videlicet, qui subsunt nullo medio Romano Pontifice, 23. dist., in nomine Domini.  Sed quid si suffraganeus est valde remotus a suo metropolitano, numquid eodem modo potest ministrare?  Videtur quod sic, cum eadem causa subsit, ergo videtur quod idem ius, supra, de consti., translato; et supra, de consti., nam concupiscentiam; et infra, de translat., inter corporalia; et infra, de confirm. util. vel inutil., cum dilecta.  Et si nimia subtilitate utamur, res ecclesiarum depereunt, C. de ver. sig., cum quidam, circa finem; et C. ad Trebel., sancimus.  Sed contra videtur, quia cum illud etiam dispensative sit dictum, talis dispensatio ad similia non protenditur, infra, de re iudic., in causis; et 56. dist., Cenomanensis.  Nec excusat hic rerum periculum, infra, de maior. et obed., illud.  Sed pone quod talis praelatus tempore confirmationis suae reperitur minus idoneus, et sic repellitur, numquid ea quae medio tempore fecit sunt cassanda?  Videtur quod sic, infra, de haeret., fraternitatis; et 12. q. 2, alienationes; 14. dist., sicut; etsi principale cassatur et omnia quae secuta sunt ex eo vel ob id, C. de legi. et const., non dubium; et infra, de fide instrum., inter dilectos.  Sed contrarium verum est in hoc casu, quia fuit in quieta administratione et in quasi possessione praelationis de licentia Papae, et pro praelato habitus est.  Unde omnia quae fecit medio tempore rata sunt quae poterat facere, arg. infra, de iure patron., ex litteris; et infra, de iure patron., consultationibus; et supra, de elect., querelam; 3. q. 7, infamis § verum; et ff. de procur., si procuratorem, in fi.; et C. de testament., testes servi.  Quae facere poterat ideo dixi, quia de rebus ecclesiae alienare non posset, quia illud ei prohibetur, ut hic dicit.  Sed circa spiritualia valet quicquid fecit, et etiam in temporalibus bene administrando, emendo, recipiendo, ad utilitatem ecclesiae non dando, arg. ff. si cert. pet., eius qui in provincia; et 1. q. 1, si quis a simoniacis.  Et hoc confirmat littera hic in fine.  Sed si quis intrusus acquirat ecclesiae, numquid et illud cassabitur cum ipso?  Videtur quod sic per iura prius dicta, et quia commodum cum incommodo debet compensari, ff. de negot. gest., si negotia.  Credo quod non cassabuntur nisi ea quae perperam facta sunt in praeiudicium ecclesiae, sed utilia remanebunt penes ecclesia, quia cum in favorem ecclesiae talia cassentur. in laesionem eius non debent retorqueri, C. de legi. et const., quod favore; et ff. de minor., si iudex.

X 1.06.45 Ut praeteritae

 Expensae necessariae
Sic patet quod si capitulum facit expensas vacante ecclesia pro negotio electionis promovendae, aut etiam pro electione episcopi confirmanda vel alias, totum possunt repetere ab episcopo.  Idem intelligo pro electione alterius praelati, quia hinc inde eadem ratio et idem ius; C. ad leg. Falc., cum certum; C. de inoffic. donat., precibus; C. de liber. praet., cum post omnes.  Et istae expensae necessariae debent esse et moderatae quas fecerunt occasione istius electionis, ut hic dicit, et infra, de dolo et contu., cum dilecti; et infra, de eo qui mitt. in poss. caus., cum venissent, in fi.  Nec debent excedere probabilem modum, ff. de damn. infect., inter quos § ulti.; ff. de damn. infect., ex damni infecti; nec delicatae, quia nec delicatus debitor nec onerosus creditor est audiendus, ff. de pigner. act., si servos.  Et dicuntur expensae necessariae sine quibus negotium expediri non potest, vel sine quibus res efficiatur deterior, ff. de impen. in re. dot., impensarum; ff. de impen. in re. dot., vel in valetudinem; ff. de impen. in re. dot., vel si vites; et ff. de impen. in re. dot., et in totum; et ff. de ver. sig., impensae.  Et sufficit si credat expedire, licet non expediat, ff. de reb. auct. iud. poss., praetor § 2.  Et cum ipsi canonici utilitatem patriarchae procuraverint, dignus est ut suum stipendium consequantur, 12. q. 4, quicumque; quia illud de suo facere non tenebantur, quia nemo cogitur invitus de suo facere beneficium, 10. q. 2, precariae.  Et utiliter negotium suum gestum est, ff. de negot. gest., Pomponius, in fi.; ff. de negot. gest., sed an ultro.  Sed quid si duo in discordia electi essent?  Dicunt quidam quod tunc non repetent expensas.  Idem credo dicendum quod de uno, dummodo maior pars capituli certet pro electo et obtineat, quia idem est ac si totum capitulum.  Quare eodem modo non solveret illi confirmatus expensas non video.  Eadem ratio est hic.

 Pro electionis negotio
Illas autem tantum solvent quas propter hoc fecerunt, infra, de eo qui mitt. in poss. caus., cum venissent, in fi.; et infra, de procurat., cum pro causa.  Et propter hoc negotium iverunt; alias si pro suis negotiis ivissent vel misissent, licet tractassent praedictum negotium, non haberent expensas, infra, de procurat., cum pro causa; nisi quatenus plus expendisset propter longiorem moram, ff. fam. ercis., ex parte, in princ.; ff. de negot. gest., si communes.

 Occupent
Tunc enim qui ius sibi dicunt in rebus occupatis debent cadere a iure suo, ff. quod metus cau., extat edictum; et ff. ad leg. Iul. de vi priv., creditores; et 16. q. 6, placuit.  Immo tenentur bona decedentis conservare futuro successori, 12. q. 2, haec huius placiti; et12. q. 2, cum non liceat; infra, de offi. ord., cum vos.  Sed si occupent bona, tunc sufficit quod habent.

X 1.06.46 Cum post petitam

 Petitam
Peti debet instanter antequam admittatur, sicut et pallium, 100. dist., prisca; sicut et libelli dimisorii, 2. q. 6, post appellationem; infra, de appell., extravag. cordi; et ff. de libel. dim., post appellationem.  Item sponsa non debet statim tradi, ut carior sit delata, 27. q. 2, institutum.  Item remissio peccatorum, de poen. dist. 1, importuna.  Et ea obtenta necesse habet cedere, infra, de renunciat., quidam.

 Protractam
Sed videtur quod per talem prorogationem non debet cassari, quia non omne quod differendi causa fit, adnumerandum est morae, ff. de usuri., sciendum.  Et quod differtur, non auffertur, 32. q. 2, acillam; immo maturiori consilio perficitur, de poen. dist. 7, nemo.  Ideo non debent differe, quia amplius deliberare non possunt, cum etiam mutare nequeant vota sua, infra, de elect., publicato.  Et ideo incontinenti electio fieri deberet antequam ad alia divertant.  Uno enim contextu totum fieri debet, supra, de elect., quia propter; et ff. qui testam. fac. pot., heredes palam, in fi.

 Requisitum
Sed numquid sola requisitio sufficeret ad cassationem?  Non videtur, quia in fraudem posset ab aliquo aemulo procurari; simile infra, de simon., sicut tuis.  Et ideo non videtur impedire sola requisitio.  Sed si consentiat, tunc sufficit ad cassandum propter ambitionem; et simile supra, de elect., officii; et supra, de elect., cum ad nostram; et 1. q. 6, sicut; et C. de episc. et cler., si quemquam.  Et non ambitione, sed labore ad dignitatem convenit pervenire, C. de re milit., contra publicam, lib. 12.  Et ita utrumque istorum reddit formam inutilem, hic requisitus consentit, et ista fuit causa quare cassata fuit electio.  Si vero dissentiat, non est eligendus.

 Inordinato
Quia ex his quae inordinate fuerunt facta non potest aliquid ordinabiliter agi, infra, de accusat., qualiter et quando 1; sic supra, de rescript., cum dilecta.  Et qualiter forma servari debeat, dictum est supra, de elect., quia propter.

X 1.06.47 Constitutis in praesentia

 Quo iure
Isti abbates petebant electionem Fiscanensis abbatis cassari, in qua dicebant se fuisse contemptos.  Et sic cum diverent se fuisse in quasi possessione eligendi, videtur quod inique sit actum cum illis, quia possessor non tenetur dicere titulum suae possessionis, C. de pet. hered., cogi; et 2. q. 5 § deficientibus.  Non est ita, quia isti tempore petitionis suae expulsi erant de possessione iuris quod se habere credebant, quia quandoque forte habuerunt vocem in capitulo Fiscanensi.  Et ideo quia eis contemptis facta erat electio, petebant illam cassari; sic infra, de caus. poss. et propr., cum ecclesia.  Cum enim peterent illam cassari, et ad eos de iure communi non pertineret electio, merito debebant exprimere quo iure hoc petebant, quia sine actione vel causa nemo experitur, C. de edict. div. Had. toll., edicto; ff. de negot. gest., si pupilli § ulti.; et ff. de admin. tut., quotiens § item si temporali.  Quia ineptam actionem sive causam exposuerunt, imponitur eis silentium, infra, de iudic., examinata.  Quia in diversis monasteriis non potest quis esse monachus, ergo nec vocem habere, infra, de relig. dom., ne nimia, in fi.  Sed si allegassent solummodo consuetudinem nomine ecclesiarum suarum et probavissent se in quasi possessione fuisse, tunc cassata fuisset electio, infra, de caus. poss. et propr., cum ecclesia.  Sed nomine suo non poterant allegare consuetudinem.  Et sic nota quod qui non est de collegio, si electionem petit cassari, debet assignare causam suae petitionis et idoneam; alias repellitur ut hic habes.  Item idem est si ante electionem dicat se debere interesse, et ab illis de collegio hoc negatur protestatione praemissa, ut si docuerit de iure suo, valeat vox eius.  Possunt procedere omnes ad electionem, et in hoc casu necesse est docere de iure suo, et sola possessio in hoc casu non prodest, infra, de elect., Cumana.  Hic enim agitur confessoria et negatoria.  De hoc dicitur infra, de caus. poss. et propr., cum ecclesia.

 Vocem in capitulo
Isti abbates erant monachi monasterii Fiscanensis.  Quando assumpti fuerunt in abbates, et tunc conventus reservavit illis confraternitatem et quod haberent vocem in capitulo Fiscanensi.  Et ita hoc praetextu se credebant debere vocari ad electionem abbatis.  Sic consueverunt facere multi monachi, ut quasi sint de collegio utriusque monasterii, ut sic possint eligi si conveniat ut de collegio eodem fiat electio.  Istud hodie reprobatur.  Nullus enim potest esse monachus in pluribus monasteriis, nec abbas potest praeesse diversis monasteriis, infra, de relig. dom., ne nimia § ulti.  Et ideo causa allegata ab istis abbatibus nulla fuit.  Si aptam causam etiam postquam causa illa fuit repulsa allegassent, bene debuissent audiri per praedictam decretalem infra, de iudic., examinata; et infra, de dona., inter dilectos; et ff. de excepti. rei iud., et an eadem; et infra, de caus. poss. et propr., cum ecclesia.

X 1.06.48 Ecclesia vestra destituta

 Dirigebant
Consentiendo in ipsum et nominando ipsum.  Sed videtur quod sufficiebat ex quo Thomas habebat maiorem partem quam aliquis aliorum, arg. ff. de ver. sig., maiore, ubi dicitur quis possedisse maiore parte anni, et tantum possedit nisi duobus mensibus.  Illud verum est quod maiorem partem totius capituli debet habere electus, ad hoc ut sua electio confirmetur etiam per antiqua iura, infra, de his quae fi. a maior. par. cap., cum in cunctis; et 56. dist., apostolica; et supra, de elect., quia propter.

 Processus
Et ideo non valuit, etiam si maior pars capituli consensisset in illum, infra, de elect., in Genesi.  Et ita quod praecipuum est hic deficit, scilicet electio.  Et talis deportatio non obtinet vicem electionis, et ita per alium actum fieri non potest electio, licet possessio tradita videatur, quamvis possessio non apprehendatur; arg. supra, de consuet., ex litteris; et ff. de acq. poss., quod meo § si per venditorem; sicut appellat quis ipso facto, infra, de appell., dilecti filii 2; et infra, de appell., ut nostrum.  Ista enim principalia et praecipua necessaria sunt sine quibus electio non valet: collatio, publicatio, inquisitio, et incontinenti electio, et scriptura, supra, de elect., quia propter; et infra, de elect., Cumana; et infra, de elect., in Genesi.

 Appellationem
Quae locum non habet publicatio scrutinio, cum mutare nequeant voluntatem, infra, de elect., publicato; et supra, de elect., quia propter.

 Cassavimus
Id est, cassum et irritum ostendimus; sic infra, de elect., in Genesi.

 Non admissa
Ex eadem causa, quia non fuit electus, et quia minorem partem habebat quam Thomas. 

X 1.06.49 Cum in magistrum

 Discipuli
Et merito, quia primo debet quis esse discipulus quam magister, 59. dist., ordinatos; et 61. dist., miserum; et 16. q. 1, si clericatus.

 Praeficiendus
Simile infra, de aetat. et qualit., indecorum.  Qui enim sub tutela debet esse, sub se alium habere non debet, C. de legit. tutel., nemo.  Et qui sub alio est, alium sub se habere non debet, ff. de adulter., sic eveniet; et ff. de Maced., filium habeo; et 1. q. 1, estote.

 Professionem
Professio enim sola monachum facit et non habitus, et infra, de regular., porrectum; et infra, de regular., ad Apostolicam; et huiusmodi professionem in scriptis facere debent, ut 20. q. 1, vidua; 27. q. 1, omnes feminae; ut si reclamare voluerint, obviet eis propria professio per scripturam facta, 1. q. 7, saluberrimum; arg. C. de non num. pecun., generaliter; et 2. q. 1, legum; et infra, de probat., per tuas.

 Ad amotionem
Quia in uno eodemque officio dispar non debet esse professio, 16. q. 7, in nova.  Et consuetudo non prodest in hic, supra, de elect., cum causam, in qua idem dicitur; infra, de testamen., quia ingredientibus.  Et in hoc casu idem iudicium est habendum de monachis et canonicis regularibus, quia non differunt, nisi quia deserviunt regulae laxiori, infra, de statu monach., quod Dei timorem.

X 1.06.50 Cumana ecclesia pastoris

 Praesentes
Per hoc videtur quod absentes non debeant vocari ad electionem, arg. 7. q. 1, factus; et 10. q. 2, hoc ius porrectum.  Super hac vocatione statur consuetudini, ut dixi supra, de elect., coram.

 Abbatibus
De quibus constat per speciale privilegium vel per consuetudinem, supra, de consuet., cum dilectus; et supra, de elect., quod sicut.  Sed de clericis et capellanis in dubium revocabatur, et ideo sub protestatione admissi fuerunt.  Et ideo qui de capitulo non sunt et dicunt se interesse debere in electione, debent dicere quo iure hoc dicant, supra, de elect., constitutis; hic allegabatur consuetudo.

 Protestatione
Cui consenserunt clerici et capellani, alias non praeiudicaret eis protestatio.  Sic ergo protestatio valet; sic infra, de his quae vi met. caus. fi., perlatum; et 31. q. 2, Lotharius; et ff. quib. mod. pig. vel hyp. sol., si debitor § 1; et 7. q. 1, pontifices; et 34. dist., presbyteri; 28. dist., diaconi; et infra, de offi. ord., pastoralis; et infra, de appell., si iustus; et 16. q. 3, placuit ut § potest, vers. is autem; et ff. de negot. gest., Nesennius.  In contrarium videtur quod protestatio ista non debeat prodesse, supra, de consti., cum M; et infra, de appell., sollicitudinem; et infra, de censib., olim; et ff. de condi. indeb., quod quis sciens.  Sed valuit hic protestatio ut patet in fine; alias si protetsatio non praecessisset bene habuissent vocem in electione, cum essent in quasi possessione, infra, de caus. poss. et propr., cum ecclesia; et de caus. poss. et propr., cum olim; et infra, de iure patron., consultationibus; et supra, de elect., querelam.  Et etiam si non essent in quasi possessione valuisset eorum vox ex quo sponte admiserunt illos, supra, de elect., scriptum.  Et ideo quia hic negabatur ab initio illos debere interesse, nec admittebant illos sine protestatione et totum ius eorum in iudicium deductum fuit, vox illorum non valuit nec profuit quod interfuerunt duabus electionibus, quia praescriptionem legitimam non probaverunt.  Et est simile infra, de caus. poss. et propr., cum ecclesia, ubi totum ius capellanorum deductum fuit in iudicium, culpa tamen illorum, et post factam electionem, sed isti inviti hoc fecerunt compulsi ab adversariis qui negabant illos ius habere, et est multum notabile hoc.

 Consuetudine
Clerici et capellani et etiam abbates de iure communi in electione esse non debent, cum ad capitulum tantum spectet electio; 16. q. 7, congregatio; et 18. q. 2, abbatem; et supra, de elect., nullus; et infra, de iure patron., nobis.  Sed de consuetudine possunt, infra, de caus. poss. et propr., cum ecclesia.

 Ad maiorem partem
Sic supra, de elect., ecclesia vestra 1; et infra, de elect., in Genesi.  Quia cum clerici et capellani nihil probaverint, vox eorum nulla fuit.  Et sic remanserunt septem canonici ex una parte et unus abbas, et ita octo.  Ex alia parte novem canonici et unus abbas, et ita decem, quia totum capitulum cum abbatibus qui ius habebant viginti unus erant, quia canonici erant octodecim, et sic nulla electio pervenit ad maiorem partem illorum qui vocem habebant, et sic cassatur utraque electio.  Vel si vis intelligere maiorem partem respectu capituli tantum, adhuc idem est.  Sic patet quod consensus electi non computatur inter eligentes, quia si sic computaretur una pars fuisset maior etiam quo ad totum capitulum, scilicet, pars archidiaconi quae habuit novem, et ipse fuit decimus, et sic erat maior pars capituli, et tamen non valuit electio sua.  Quod persona electi non auget numerum eligentium evidenter probatur per constitutionem illam supra, de elect., quia propter.  Quia antequam quis eligatur, oportet quod in scrutinio maior pars capituli consentiat in aliquem, ut ibi dicitur; et supra, de elect., ecclesia vestra 1; ut hic, et infra, de elect., in Genesi.  Et ita cum nondum sit electus nec etiam sciant in quem consenserit maior pars, non potest augere numerum.  Sic ergo patet ex illa constitutione supra, de elect., quia propter; et supra, de elect., ecclesia vestra 1, quod persona electi non debet computari inter eligentes.  Et quod dicit supra, de elect., cum in iure, obtinet ex forma compromissi, ut ibi dixi, et hoc dicitur in littera.  Nec hoc credo quod talis electio valeret hodie, et ita est de forma electionis quod maior et sanior pars totius capituli consentiat in aliquem in ipso scrutinio.

 Non tamen inquisita
Et ita non sufficit dare inquisitores nisi vota eorum inquirantur.  Sed alterum per se sufficeret, scilicet, inquisitio votorum, infra, de eo qui mitt. in poss. caus., constitutis.

 De iure competere
Quod dicit de iure vel ex consuetudine, vel ponitur pro id est, quia de consuetudine praescripta debent interesse, sed non de iure communi.  Vel proprie potest istud teneri, vel id est ex privilegio sibi concesso a Papa; simile infra, de his quae fi. a prael., ea noscitur.

 Iam praescripta
Sic patet quod sola possessio non dat nec creat ius nisi sit praescripta, infra, de caus. poss. et propr., cum ecclesia.  Et sic consuetudo non valet nisi sit praescripta et rationabilis, supra, de consuet., cum dilectus; et supra, de consuet., cum tanto.  Sic et possessio sola non facit aliquem clericum sine canonica institutione, infra, de praeben., dilecto; et infra, de instit., ex frequentibus; arg. C. de liber. caus., non idcirco; et ff. de decur., Herennius.

 Contra formam
Et sic patet quod forma quae traditur supra, de elect., quia propter, sit de substantia electionis quo ad quaedam quae ibi ponuntur, ut ibi diximus, et est verum secundum quod hic dicit.  Ex quo enim forma ista attentatur diligenter servanda est, ita quod qui contra facit, punitur, ut hic dicit.  Inquisitio, publicatio, collatio sunt de substantia, ut si omittantur, cassatur electio et incontinenti debet fieri electio; alias si protrahatur, non valet, supra, de elect., cum post petitam.  Et sic electiones cassatae fuerunt duplici de causa, quia neutra facta fuit a maiori parte capituli, et quia forma servata non fuit.

 Privantes
Et ita qui facit contra formam illam supra, de elect., quia propter, privari debet per sententiam et non ipso iure, ut dicit illa constitutio, vers. qui vero contra, etc.  Unde signatur contra, supra, de elect., cum in cunctis; et supra, de elect., innotuit; vel contra istam formam, etc., ubi sunt ipso iure privati.  Unde quidam dicunt quod illa constitutio supra, de elect., quia propter, corrigit illum canonem supra, de elect., cum in cunctis, in hoc quod illi hodie non sunt privati ipso iure, sed privandi per sententiam, prout hic factum fuit et dicitur in illa constitutione supra, de elect., quia propter.  Istud non credo, immo utraque constitutio locum suum obtinet, et in suo casu loquitur.  Illa decretalis supra, de elect., cum in cunctis, loquitur cum quis ex certa scientia elegit indignam personam, unde ipso iure sunt privati potestate eligendi, supra, de elect., scriptum, in fi.; et beneficiis ecclesiasticis per triennium, unde dico quod si forma istius constitutionis supra, de elect., quia propter, per omnia servaretur, et venirent contra illam constitutionem supra, de elect., cum in cunctis, nihilominus essent privati secundum tenorem illius canonis infra, de elect., congregato.  Aliud est peccare contra formam illius capituli supra, de elect., cum in cunctis; et aliud contra illam constitutionem supra, de elect., quia propter, quia plus peccant eligendo indignas personas quam faciendo contra formam istius constitutionis supra, de elect., quia propter.  Ibi enim non peccant in personam aliquam, et ideo maior poena in uno quam in alio, et ipso iure in uno, et per sententiam in alio, et sic utraque constitutio remanet in suo statu quia diversae formae sunt.

X 1.06.51 Sacrosancta Romana ecclesia

 Iuri contrariam
Et ideo non tenuit; simile supra, de elect., cum terra, ubi nominabantur duae personae auribus principis vel patriarchae; sic infra, de transact., de caetero.  Cum sit facta de re spirituali cum laico, quam ipse obtinere non potest; sic infra, de praescrip., causam quae; et 16. q. 7, decimas quas in usum; sicut nec pactio pro spiritualibus adipiscendis valet, infra, de pact., pactiones; et infra, de pact., cum clerici.  Ad hoc facit infra, de collus., audivimus.  Et spiritualia iudicio laicorum disponi non debent, infra, de iudic., decernimus.  Nec laicus in spiritualibus arbiter esse potest, infra, de arbitr., contingit.  Ideoque huiusmodi compositio fuit iuri contraria.  Item damnosa fuit ipsi monasterio et ideo improbanda, infra, de in integ. restit., requisivit.  Et si de iure fuit ex quo damnosa fuit, debet revocari, saltem per in integrum restitutionem, ut dicit praedicta decretalis infra, de in integ. restit., requisivit.

 In laicum
Sic patet ex hac decretali, et ex illa infra, de elect., Massana, quod ius eligendi non cadit in laicos, etiam patronos in ecclesia collegiata.  Et ita hoc tollitur consuetudo Bononiensium qui eligunt capellanos in capella, qui etiam non sunt patroni sed parochiani.  Et qui patroni sunt eligunt cum clericis praelatum in collegiata ecclesia.  Arg. contra infra, de iure patron., nobis, ubi innuitur quod patronus habet vocem eligendi in ecclesia collegiata.  Sic enim corrigitur illa decretalis, et omnia alia iura quae idem dicere videntur, et sic stabimus huic, ut Tanc. dicebat.  Sed electio facta debet praesentari patrono, ut hic dicit, ut suum praestet assensum; sic supra, de elect., cum terra; et supra, de elect., quod sicut.  Vel intelligas illam decretalem infra, de iure patron., nobis, cum ecclesiastica persona obtinet ius patronatus, et sic non contradicit, licet generaliter loquatur non distinguendo inter laicum, patronum et clericum.  Dic ut ibi notatur.

 Libertatis
Quae enim in praeiudicium libertatis ecclesiasticae tentantur, firmitatem sortiri non debent, supra, de consti., quae in ecclesiarum; et supra, de elect., cum terra; et 96. dist., bene quidem; et supra, de elect., quisquis, ubi laici prohibentur ab huiusmodi electionibus.

X 1.06.52 Cum in veteri

 Sociorum
Et sic requisierunt consilium duorum tantum, unde non videntur servare mandatum, quod quidem exacta diligentia est observandum, supra, de rescript., cum dilecta; infra, de offi. deleg., venerabili.  Sed licet non requirerent consilium tertii quem eligere volebant, non dicuntur fecisse contra formam mandati, quia ipsum eligendo illo consentiente consilium ipsius requirunt et obtinent, arg. supra, de elect., cum in iure; et ff. quod cui. univ. nom., plane.

 Ipsorum
Scilicet, duorum, et non illius qui electus fuit, quia illa non debuit requiri, cum hoc ipso cassaretur, ut supra, de elect., cum post petitam.

 In tractatu
Hic patet quod tractatus debet haberi ante electionem et collationem adinvicem; alias quomodo eligerent nisi primo de aliquo eligendo tractarent, supra, de elect., cum terra; et supra, de elect., quia propter; et infra, de arbitr., cum olim?  Sicut in carnali matrimonio tractatus praecedere debet, et ideo si isti non fuerunt requisiti in tractatu electionis cassatur electio.  Sed quid si consiliarii discordarent ab istis electoribus, numquid valebit electio ipso iure?  Certe ex ipsa littera satis innuitur, quod si requiratur ipsorum consilium in ipso tractatu competenti tempore antequam conveniant in aliquem, et conferant adinvicem de persona eligenda, sive concordent sive discordent, quod valeat eorum electio, quia per hanc formam non imponitur necessitas ut consilium eorum sequi teneantur; alias non viderentur habere potestatem eligendi, cum talis potestas penderet ab illorum arbitrio.  Ad hoc facit optimum arg. infra, de arbitr., cum olim.  Et ex consilio nemo ad id obligatur, 14. q. 1, quisquis; arg. 4. dist., denique, in fi. arg.  Sed circa finem, ubi dicitur quod nec expectatum fuit eorum responsum, videtur contradicere huic dicto.  Sed dic quod non contradicit, quia responsum eorum semper est expectandum, alias delusorium videretur tale consilium petere.

 Requisitum
Et ideo pro non requisitis habentur, sicut sero appellat qui tempore competenti non provocat, 2. q. 6, biduum, vers. si quidem.  Et est simile quod dicit lex, si promisisti facere insulam infra certum tempus, et tantum tempus transierit quod ammodo infra tempus statutum fieri non posset, licet totum tempus non transieret, possum agere contra te, quia perinde est ac si totum tempus transierit, ff. de ver. oblig., si ita stipulatus essem; et ff. de ver. oblig., cum stipulatus; et ff. de ver. oblig., hoc iure.  Arg. contra ff. de ver. oblig., insulam.  Et illud dicitur tempus competens quo deliberare congrue poterant, infra, de offi. deleg., consuluit.  Et tarde fuerunt requisiti, sicut econverso tempestiva citatio non tenet, supra, de elect., bonae 2, arg.

 Expectatum
Et sic videtur quod non sufficit consilium tantum petere, sed expectandum est consiliariorum responsum, et sine ipsorum consilio et responso non valet electio.  Sed contra infra, de arbitr., cum olim, ubi consilium tantum requiritur, sed assensus non exigitur, et illud generale est, et obtinet ratione arbitrii, et sufficit licentiam petere, licet non obtineatur, infra, de regular., licet.  Item tutor consilium matris potest omittere, licet testator hoc mandaverit, ff. de admin. tut., quidam § Papinianus.  Et praetor nonnumquam a voluntate patris recedit, ff. ubi pupil. educ., solet.  Et ita videtur quod sufficiat requirere consilium tantum et non responsum attendere.  Hic non valet quod faciunt nisi eorum consilium habitum sit in tractatu electionis, ut 63. dist., obeuntibus; et 15. q. 7, episcopus nullius; et 12. q. 2, sine exceptione; supra, de elect., ne pro defectu, ubi de hoc.  Sed si mandatum fuisset quod cum eorum consilio et assensu obtento, tunc non valeret electio nisi sequerentur voluntatem consiliariorum, et talis potestas non est libera, quia non possunt eligere quem volunt, et tunc non adstringuntur ad aliquam formam sed omnibus praesentibus requirunt electores sive canonici consilium consiliariorum, et secundum eorum consilium et responsum eligant omnes vel unus vice omnium de ipsorum mandato.  Sic fuit factum in electione per manum nepotis domini Papae, ubi talis forma data fuit capitulo.  Si capitulum Bisuntine voluisset in casu isto eligere per formam scrutinii, tunc ante scrutinium communiter omnibus praesentibus tractare debebant de electione cum consiliariis, et requirere eos et audire consilium eorum, et postea procedere ad scrutinium et eligere quem vellent, et etiam post scrutinium requirant consilium illorum et postmodum eligant servata forma scrutinii.  Ber.

 Aliis imputari
Imputent sibi quia tantum se arctaverunt.  Et est arg. quod negligentia unius alii obesse non debet.  Iniquum est enim aliquem alterius odio praegravari, C. de inoffic. testam., si quis in suo.  Et poena suos debet tenere auctores, infra, de his quae fi. a maior. par. cap., quaesivit; et C. de poe., sancimus.

 Arctarant
Sic iudex cuius iurisdictio expirat in termino non debet ita se arctare, sed ea hora procedat qua possit perficere quod incumbit ante noctis tenebras, etc., infra, de offi. deleg., consuluit; et ff. de feri., pridie; et ff. de feri., more Romano.

X 1.06.53 Congregato Nivernensi capitulo

 Procuratore
Supra, de elect., quia propter; et supra, de elect., scriptum; et ff. de admin. tut., ita tamen § gessisse.

 Electus
Servata forma scrutinii in utraque electione.

 Postmodum
Antequam diverterent ad alium actum, ne sit contra; supra, de elect., cum post petitam.

 Lateranensis
Concilii, supra, de elect., cum in cunctis.

 In litteratura
Et ita defectus scientiae facit aliquem ineligibilem, supra, de elect., cum in cunctis.  Et non solum impedit promovendum sed deiicit iam promotum, infra, de aetat. et qualit., quamvis.  Et defectus scientiae inducit renunciationem, infra, de renunciat., nisi § pro defectu.  Et quia si non sit eminentis scientiae, saltem sit sufficientis, supra, de elect., cum nobis.  Et non solum debet habere scientiam sacrarum litterarum, sed etiam saecularium negotiorum, 36. dist. § oportet; et 36. dist., qui ecclesiasticis; ut sit paratus omni poscenti reddere rationem, 36. dist. § ecce, ad fi.  Quia cum ipse debeat alios docere non debet tunc discere, in Auth. de sanct. episc. § damus, coll. 9.  Et nos qui episcopi sumus, aliorum doctrina non indigemus, 1. q. 7, convenientibus.

 Irrita
Ipso iure, supra, de elect., cum in cunctis; cum indignam personam elegerint.  Unde eligendi potestas remansit penes alios, quamvis numero pauciores, cum primi religendo talem reddiderint se indignos, supra, de postul. praelat., gratum.  Unde confirmatur hic electio a minori parte celebrata non obstante priori electione.  Et ita electio quae nulla est non praestat impedimentum secundae; simile supra, de elect., scriptum, in fi.  Et de hoc dictum est supra, de elect., auditis.  Et per hanc decretalem expresse reprobatur dictum illorum qui dicunt quod canon ille supra, de elect., cum in cunctis, non est hodie latae sententiae, sed ferendae, ut dixi supra, de elect., Cumana, in fi.

X 1.06.54 Dudum ecclesiae Rothomagensi

 Celebrata
De decano eiusdem ecclesiae, qui primo fuerat archidiaconus Ambianensis.

 Illorum
Nota quod eligentes possunt petere confirmationem suae electionis.  Sed hoc intelligo de consensu electi esse faciendum, alias non, supra, de elect., innotuit.

 Contra electum
Nota quod qui opponit in formam electionis, et non probaverit quod opponit, condemnari debet alteri parti in expensis.  Qui vero deficit a probatione eius quod obiicit in personam, a beneficiis ecclesiasticis per triennium noverit se suspensum.  Ad quae si intra id tempus se ingesserit, ipso iure illis perpertuo est privatus, nullam spem de misericordia habiturus, nisi probaverit evidenter quod probabilis et sufficiens causa ipsum a calumnia excusaverit, ut haec statuuntur in decretali Inno. iiii infra, de elect., extravag. statuimus.

 In eodem concilio
Infra, de praeben., de multa, cuius verba hic inferius ponuntur.

 Cupiditatis vitium
Infra, de cleri. non residen., quia nonnulli; infra, de praeben., cum iamdudum; et infra, de praeben., quia in tantum.  Unde contra Lateranensem concilium et concilium generale beneficia huiusmodi retinebat.

 Reprobare
Sic patet quod non debes facere id a quo alios debueras prohibere, infra, de nat. ex lib. ven., indecens; et ff. de condi. indeb., frater a fratre; et ff. si serv. vend., altius.  Et quod quis debet exigere ab aliis multo fortius a seipso, ff. de negot. gest., si pupilli § videamus; et ff. de fideiussor., tutor.  Nec potest esse hortator viduitatis, qui coniugia frequentaverit, 26. dist., una tantum.  Nec potest de medio ecclesiae malum auferre qui in simile delictum corruerit, 25. dist., primum.  Et quod adversus alium praestare debuit tutor pupillo suo, id adversus se praestare debuit, ff. de admin. tut., quotiens § 2; et 42. dist. § hospitalem, in princ.

 Iure
Infra, de praeben., de multa.

 Alienam
Sic ff. de procur., Pomponius; et C. und. vi, cum quaerebatur.

 Furtum
Simile 7. q. 1, non furem.  Furtum commitit qui rem alienam invito domino contrectat, Inst. de oblig. quae ex del. nasc. § furtum autem.  Et dicitur furtum contrectatio rei alienae fraudulosa, ut Inst. de oblig. quae ex del. nasc., in princ., ut iste qui rem alienam scienter tenebat, et ideo non excusatur.  Si enim quis rem contrectaverit alienam credens esse suam, non commitit rapinam vel furtum, Inst. vi bon. rapt. § quia tamen.  Item nec excusat hoc etiam si credat dominum permissurum, cum exigatur expressa dispensatio Apostolicae sedis, ut infra sequitur; et infra, de praeben., de multa.  Sed in furto excusatur si credat dominum permissurum, Inst. de oblig. quae ex del. nasc. § placuit.  Sed quod dicit, furtum vel rapinam, hoc non est verum, quia furtum non committitur in re immobili, Inst. de usucapion. § quod autem 1; nec de re incorporali, qualis erat hic, ff. de acq. rer. dom., servus § incorporales.  Sed hic ista verba improprie dicuntur, et iste potius dicitur invasor.  Sic exponitur 7. q. 1, non furem et latronem, id est, invasorem.  Et hoc etiam exponit cum dicit, quodammodo.

 Deceptae
Quia cum desierit esse praelatus ipsorum, nihil potestatis habebat in eis, unde non poterat illas animas solvere vel ligare, infra, de poenit. et remiss., omnis; et de poen. dist. 6, placuit.  Sed numquid valebit illis absolutio illius talis praelati, sive poenitentia per illum imposita?  Non videtur, quia nullam potestatem habet ligandi vel solvendi, sicut non valet sententia a non suo iudice lata, infra, de iudic., at si clerici, et si sic peribant.  In isto casu non credo quod perirent, non quia ille hoc posset sed propter fidem quam habebant de sacramento, cum crederent illum adhuc esse suum praelatum, et ita in sola fide salvantur, infra, de bapt. et eius effect., debitum; et infra, de presb. non bapt., Apostolicam; et de conse. dist. 4, baptismi vicem.

 Per concessionem
Ante concilium generale, infra, de praeben., de multa.  Poterant episcopi de talibus dispensare per illud decretum, 70. dist., sanctorum.  Sed postea non, et ideo non profuit huic concesso facta post illud concilium.  Ber.

 Electionis tempore
Nota tempus electionis spectandum, supra, de elect., dudum ad audientiam, ubi de hoc.  Et ita si tunc non habuisset, non imputaretur ei, cum iam purgatus esset per restitutionem.  Sic et qui in crimine detinetur, repellitur a testimonio, sed si iam emendatus est, admittitur, infra, de testib., testimonium, cum distinctione illius capituli.  Et ita repellitur ut indignus, quia non erat capax tunc, ff. de iure fisc., non intelligitur § si quis palam.  Sic etiam consideratur tempus contractus, an ecclesia decepta fuerit vel laesa ultra dimidium iusti pretii, infra, de empt. et vend., cum dilecti; et ff. de evict., ex mille § 1; C. de rescind. vend., si voluntate.  Sed si medio tempore dimitteret illas parochiales ecclesias, numquid prodesset ei, ut sic reputaretur dignus?  Videtur quod sic, quia si tempore litis contestatae non competit mihi ius contra te, quia tunc non possides, et tempore sententiae tu possideas, sequitur condemnatio, ff. de rei vend., si autem § 1; ff. de pet. hered., si quo tempore; et ff. de peculi., quaesitum, 1. resp.; et ff. deposi., depositum § num solum.  Et merito, cum res pervenit ad eum a quo potuit efficax habere principium, infra, de conver. coniug., placet.  Sed contra, ipso sui principio inhabilis erat, quia intus ortus occidit; 1. q. 1, quibusdam.  Et talis contractus non sumpsit initium ab origine aequitatis, 16. q. 3, si sacerdotes.  Verum est quod non prodesset dimittere huiusmodi beneficia, ut per hoc confirmaretur electio sua.  De hac materia quando considerandum est principium vel finis nota supra, de elect., dudum ad audientiam.

 Per sedem Apostolicam super hoc dispensatum
Infra, de praeben., de multa.  Et sic evacuator opinio Io., qui notavit quod episcopi adhuc possunt in talibus dispensare.

 Eodem decano
Scilicet, electo, qui decanus erat eiusdem ecclesiae post dimissum archidiaconatum Ambianensem.

 Responsionem
Sed pone quod reus confiteatur quod petitur ab actore.  Numquid per confessionem fit litis contestatio?  Videtur quod non, quia dicit lex, per narrationem propositam et contradictionem obiectam fit litis contestatio, C. de iud., rem non novam § patroni.  Et alibi dicitur, lis contestata videtur cum iudex per narrationem causam audire coeperit, C. de lit. contest., res.  Et ita quod dixit simpliciter per narrationem determinatur per illam legem C. de iud., rem non novam, quae est posterior.  Et ita videtur quod fiat contestatio litis tantum per contradictionem et non per confessionem.  Dicas quod si libellus datus est adversario, et proposita narratione actoris adversario, ipse confiteatur animo contestandi litem, tunc lis est contestata, et ex tali confessione damnatur, ff. de confes., Iulianus.  Et ita sententia diffinitiva fertur contra reum.  Sed si non sit datus libellus et reus confiteatur in iudicio, tunc non dicitur fieri litis contestatio, nec fertur sententia diffinitiva, sed iudex praecipit reo ut solvat ad certum tempus, ff. de iud., si debitori.  Et tale praeceptum non appellatur sententia, sed simpliciter dicitur praeceptum et ita servatur.  Est ergo verum quod oblato libello adversario, et postea proposita petitione actoris in iudicio, sive reus neget sive confiteatur litem contestando, litis contestatio est facta.  Et hoc satis habetur per hoc quod dicit, quod per narrationem et responsionem contestatio litis fiat, non distinguendo, confitendo, vel negando, et etiam ipsa significatio verbi hoc probat satis.  Contestari, id est, simul testari, et ita reus qui confitetur, cum actore simul testatur super re petita.  Ber.

 Irritum duximus
Sic patet manifeste quod litis contestatio est de substantia ordinis iudicarii, et nihil valet sententia vel testis receptio illa omissa, infra, ut lite non cont., accedens 1; et infra, ut lite non cont., ad hoc, et hic.  Et ita per positiones et responsiones ad eas, non fit litis contestatio; infra, de litis contest., olim; et C. de iud., rem non novam.

 Irritari
Hic agebatur contra electum, ut eius electio cassaretur ex causa praedicta; simile infra, de iudic., exhibita.  Et eadem causa possent ipsi iidem excipere contra electum si peteret electionem suam confirmari, infra, de except., dilecti filii.  Et sic ex eadem causa competit actio et exceptio, diverso tamen iudicio, quod non contingit in aliis iudiciis, cum exceptio sit actionis exclusio, ff. de exception., exceptio dicta; et idem est effectus quocumque modo procedatur.  Ber.

 Electo respondente
Hic ergo patet qualiter litis contestatio fiat, quia per petitionem in libello petitam et responsionem directe factam ad ipsum, ut hic patet, sicut etiam traditur C. de lit. contest., res; et infra, de litis contest., olim; C. de iud., rem non novam § patroni.

 De veritate dicenda
Notat ergo ius novum licet ratio esset antiqua, et sic etiam observatur quod in causis spiritualibus iuramentum de veritate dicenda tantum praestat et non de calumnia, infra, de iuram. calumn., litteras.  Sed numquid huiusmodi iuramentum debet exigi a praelato quando litigatur per syndicum nomine collegii in causis spiritualibus?  Non videtur, quia illud iuramentum debet praestare syndicus, qui videtur dominus litis factus per contestationem, sicut praestat iuramentum de calumnia, infra, de iuram. calumn., in pertractandis; et infra, de iuram. calumn., imperatorum; et infra, de iuram. calumn., cum in causa.  Et idem dico in hoc iuramento, quod in iuramento de calumnia, ut qui illud praestare non vult, actor cadat ab actione instituta, et reus pro confesso habeatur, infra, de iuram. calumn., cum in causa; et C. de iureiuran., cum et iudices § quod si actor.  Iuramentum illud de veritate dicenda quidam exigunt a praelato, licet praestitum sit a syndico et in spiritualibus et in civilibus causis, ut praelatus dicat inde veritatem de causa illa.  Sed quo iure hoc faciant non vidi ius super hoc, sed ex quadam aequitate hoc dicunt, quae posset continere quandoque iniquitatem, quia posset corrumpi praelatus.  Sed numquid crederetur confessioni praelati, ut per talem confessionem condemnaretur ecclesia, et si iam fundasset ecclesia intentionem suam, numquid praevaleret confessio praelati contra ecclesiam facta?  Certe non, argumentum optimum 25. q. 2, postea quam; quia factum praelati non debet ecclesiae sic imputari, 16. q. 5, si episcopum; et infra, de except., cum venerabilis.  Qui tale iuramentum exigunt, dicunt quod confessio praelati sola non praeiudicaret ecclesiae, sed cum aliis adminiculis praeiudicaret, ut si altera pars semiplene probasset ita quod non sufficeret ad condemnandum, tunc confessio praelati complet probationem.  Sed non credo quod deberet talis exigi confessio, nisi forsan cum praelatus deberet respondere de eo quod ipse fecit, sicut servus quandoque interrogatur de facto suo, 4. q. 3, si testes § item servi neque; et C. de quaest., interrogari.  Nec tunc dicerem quod confessio illa praeiudicet ecclesiae, quia delictum personae etc., nisi id fecisset de mandato capituli vel ratum postmodum habuisset.  Et hoc probat decretalis illa infra, de testib., extravag. praesentium, quae hic inferius allegatur, licet consuetudo se habeat in contrarium.  Hodie vero habemus quandam decretalem super hoc, quae dicit quod praelatus nomine suo et in animam capituli vel maioris partis praestat hoc iuramentum de veritate dicenda, et sic debet respondere veritatem quam ipse scit, et intelligit per eos in quorum animas iuravit, et incipit infra, de testib., extravag. praesentium, et mittitur cuidam archiepiscopo.  Et ita confessio solius praelati non praeiudicat ecclesiae, et ita non debet exigi.  Ber.

 Confiteretur
Et ideo pro convicto debet haberi, cum sua excusatio non valeret quia confessos in iure pro iudicatis haberi placet, C. de confes., confessos; et infra, de confess., cum super; et infra, de confess., ex parte.  Tamen si quis probat se erasse, non nocet confessio, infra, de elect., his quibus; et C. de iuris et fact. ignor., error facti.  De hac materia tractatur plene infra, de confess., ex parte; et infra, de iudic., at si clerici.

 Suspendit
Innuit quod secus sit de iure communi, quod dicit, archidiaconus ea quae sequuntur facere non debuerat de iure communi, sed de consuetudine, infra, de offi. archidiac., ad haec; infra, de excess. praelat., ad haec.  Item quod non de iure communi hoc faciunt est arg. 16. q. 7, nullus omnino.  Immo videtur de iure communi quod consuetudo non prosit, infra, de offi. archidiac., cum satis.  Immo contrarium videtur quod de iure communi haec spectent ad archidiaconum, 25. dist., perlectis; 63. dist., si in plebibus; infra, de offi. archidiac., ad haec; et infra, de offi. archidiac., ut nostrum.  Quid est ergo tenendum de iure communi?  Videtur quod haec pertineant ad archidiaconum per iura proxima.  Sed consuetudo servatur in talibus.  De hac materia dicetur infra, de offi. archidiac., ad haec.  Et eo ipso quod archidiaconus vel alius praelatus hoc exercet, intelligere potest quod curam habet animarum annexam.

 Idem de personatibus
Infra, de praeben., de multa § ulti.  Et est arg. quod de similibus idem debet esse iudicium, infra, de translat., inter corporalia; et supra, de rescript., inter caeteras, in fi.  Similis enim aequitatis ratio similia iura suadere videtur, C. ad leg. Falc., cum certum; ff. ad leg. Aquil., illud; et C. de constit. pecun., divi Hadriani; et infra, de confirm. util. vel inutil., cum dilecta; et supra, de consti., nam concupiscentiam.  Et quoties ex una radice vitium nascitur, consequens est ut eadem lege tollatur, C. de nupt., si libertam.

 Habendum
Potest hic dici prout dicitur 17. q. 4, uxor felicis, vers. sic est ad singula, etc.

 Expressa
Supra, de rescript., super litteris.  Multa exempla potes habere supra, de rescript., cum adeo; et supra, de rescript., constitutus; infra, de offi. deleg., coram; infra, de re iudic., inter monasterium.  Et sic idem iuris est in indulgentiis sive confirmationibus sicut in rescriptis, ut hic patet, et in privilegiis, infra, de decim., ex multiplici; ut non valeant veritate tacita impetrata.  Ad hoc ut confirmatio valeat necesse est quod Papa ex certa scientia confirmet omnia beneficia, alias non valet, ut hic patet, et infra, de cons. et affin., quia circa; infra, de concess. praeben., quia diversitatem.

 Habuisset
Ut ipse dicebat.

 Penderet
De hoc nota infra, de aetat. et qualit., eam te.

 Intitulatam
Nota ergo quod nullus potest habere duas ecclesias intitulatas.  Ut hoc melius intelligas, videas primo quid sit titulus.  Titulus quandoque dicitur signum, ut 16. q. 6, consuetudo.  Et dicitur titulus omnis causa acquirendi dominii, ut titulus pro emptore, pro donato, pro herede, pro suo, pro dote, pro legato, pro derelicto.  Unde dicitur quod in praescriptionibus ecclesiasticis bona fides et iustus titulus exiguntur, infra, de praescrip., si diligenti.  Et qui aliquem talem habet titulum, habet causam praescribendi.  Item dicitur titulus ipsa ecclesia, ut titulus S. Petri.  Unde singuli tantum clerici per singulos tantum titulos sunt ponendi, id est, ecclesias, 80. dist., episcopi.  Unde in ordinationibus quando vocantur clerici, dicitur talis ad titulum talis plebis.  Item titulus dicitur clericatus vel canonicatus in aliqua ecclesia, unde dicitur intitulari, id est, inclericari vel canonicari.  Et dicitur titulus quilibet ordo ecclesiasticus, et quaelibet dignitas vel praelatio.  Unde dicitur quis intitulari in aliqua ecclesia, id est, ordinari vel praefici, 70. dist., sanctorum.  Est ergo regulariter verum quod nulli clerico de iure communi licet habere duas ecclesias, vel quo ad titulum clericatus, vel quo ad titulum canonicatus, vel ordinationis, vel praelationis, vel dignitatis, ut 70. dist., sanctorum; et hic, ubi dicit quod nullus potest habere plures parochiales ecclesias vel dignitates, cum idem iudicium de huiusmodi sit habendum, ut hic dicit, et infra, de praeben., de multa; et 13. q. 1, ecclesias; et 80. dist., episcopi; et 7. q. 1, in apibus; et 21. q. 1, clericus.  Nam habere plures ecclesias est genus negotiationis, ut in praedicto capitulo 21. q. 1, clericus; quia eis servire non potest, infra, de praeben., quia in tantum; et infra, de cleri. non residen., quia nonnulli.  Et qui ad utrumque festinat neutram bene peragit, 16. q. 1, presbyteros.  Item sicut uxore vivente nullus aliam potest habere, sic nec clericus secundam ecclesiam potest habere, 7. q. 1, sicut alterius.  Et sic accipitur titulus in decretali praedicta et in decretis praedictis.  Ista quidem sunt regulariter vera.  Tamen in casibus potest quis habere plures ecclesias.  Primo ubi una pendet ab altera, ut hic, et infra, de aetat. et qualit., eam te; et infra, de praeben., extirpandae § 1.  Item si habet unam intitulatam et aliam commendatam, ut hic, et 21. q. 1, qui plures.  Item propter paupertatem ecclesiarum; 10. q. 3, unio; et infra, de aetat. et qualit., eam te.  Item olim propter penuriam clericorum, 21. q. 1, clericus, in fi.; item per dispensationem domini Papae, infra, de praeben., de multa.  Et hodie in talibus episcopi dispensare non possunt, ut etiam dicit illa decretalis infra, de praeben., de multa, sed in illa quam quis habet commendatam non dicitur praelatus esse.  Unde versus: paupertas pendens defectus gratia servans // ecclesias retinere duas dat quodlibet horum.  Haec vera sunt in praelaturis et dignitatibus.  Quid dicemus de aliis clericis, numquid possunt esse clerici in pluribus ecclesiis, et ibi habere praebendas?  De iure communi potest dici quod in pluribus ecclesiis intitulari non possunt, nisi essent tenues in substantia, ut dictum est de praelaturis.  Sed per dispensationem episcoporum bene possunt, quia episcopi dispensatio cum talibus clericis non est prohibita, immo tacite videtur concessa per contrariam consuetudinem, quam scit Papa et tolerat.  Sic et ipso facto derogatum est illi decretali 70. dist., sanctorum.  Sed in diversis episcopatibus necessaria est utriusque episcopi dispensatio.  Sed hic videtur permitti quod clerici possint habere titulum in pluribus ecclesiis, quia non prohibet hic nisi de parochialibus, et sic per contrarium sensum permittit clericis habere plures canonias.  Sed credo quod si primum beneficium sit sufficiens, quod secundum non possit habere nisi dispensative.

 Personatus
Id est, decanatus super quo impetravit indulgentiam, ut ipsum cum praedictis parochialibus ecclesiis retineret.  Vel forte loquitur de archidiaconatu, ut illas retineret cum archidiaconatu, infra, de cons. et affin., quia circa.

 Retinere
Nota quod qui habet plura beneficia quorum alterum per se sufficeret, non potest sine mortali peccato retinere aliud.  Sed dispensatio reddit licitum quod erat illicitum, sicut vides simile, consuetudo facit quod in absentia licite possit beneficium percipi, supra, de consti., cum omnes.

 Si quod
Id est, quia non videbatur competere, ideo cessit spontanea voluntate; sic infra, de simon., per tuas 1; quasi male conscius sibi causas.

X 1.06.55 In Genesi legitur

 Concilio
Supra, de elect., quia propter.

 Collatione
Quae si non fiat, non tenet electio, supra, de elect., Cumana, in fi.

 Partium comparatione
Sic supra, de elect., ecclesia vestra 1; et supra, de elect., Cumana.

 Ad zelum
Sic patet quod in electionibus hodie consideratur zelus, et merita electorum considerantur, et dignitas eligentium, ut ex omnibus istis maior et sanior pars censeatur, infra, de elect., ecclesia vestra 2.  Et ita non semper standum est numero, ut infra, de elect., ecclesia vestra 2, in fi.; et infra, de testib., in nostra.  Illa enim maior pars et sanior censetur quae est iustior, et maiori ratione nititur et aequitate, 40. dist., multi, in fi.; et ff. de pacti., maiorem.

 Communiter
In communi enim et publice debet electio celebrari et non singulariter vel clandestine, supra, de elect., quia propter, in fi.  Et hic est expressum qualiter fieri debeat.

 Repeti
Sic videtur idem repeti, quia in scrutinio publicato quilibet per se consentit singulariter et solus.  Si postea publicato scrutinio quilibet per se eligeret, vel si quilibet per se separatim eligeret, idem repeti videretur, quod esse non debet, ut sequitur, vel tot essent electiones, etc.

 Nec ex singularibus
Consensus eligentium omnes simul ad invicem convenire debent, et simul exprimi per unum vel plures vel simul omnes, supra, de elect., quia propter; et supra, de elect., bonae 1, ubi non creditur testibus qui sunt in suis testimoniis singulares; et supra, de elect., cum dilectus; et infra, de accusat., cum dilecti.  Nec voces eorum tamquam plurium admittuntur, quos diversitas temporum simul interfuisse prohibuit, 3. q. 9, nihilominus.  Simul enim testes in unum concordare debent sicut etiam electores in unum.  Cum ius eligendi commune sit omnibus, per singulos dividi non debet, sicut cum una actio communis est omnibus et pluribus, non debet dividi per singulos, sed tota simul in iudicium venit vel venire debet, ff. de iuris., si idem § si una actio; et arg. ad hoc ff. de servit. rusti. praed., si unus ex sociis.  Arg. contra ff. de servitu. rust. praed., per fundum, ubi ius commune eundi per fundum communem pluribus potest mihi separatim concedi.  Et cum omnes cesserint, ius habeo eundi, ut ff. comm. praed., receptum; et ff. comm. praed., si quis duas § item si duo; et ff. de aqua pluv. arc., si autem.  Et diversis temporibus possunt aliqui consentire electioni, supra, de postul. praelat., bonae 2, in fi.; et supra, de elect., quod sicut.

 Nec praemissi duo
De quibus nihil discussum fuit.  Et ita nec Papa debuit aliquid dicere eis, cum de qua re cognovit iudex, de ea tantum debeat iudicare, infra, de caus. poss. et propr., cum super; et ff. de iud., de qua re.  Sed ipse hoc supplet ex officio suo.  Quando iudex supplere debeat, dictum est supra, de postul. praelat., bonae 1.  Et hoc praecipue debet inquirere an forma sit servata et an persona sit digna, etiam si nihil dicatur.  De hoc dixi supra, de elect., cum nobis; et supra, de elect., venerabilem.

 Primus
Scilicet, Guil.

 Possessione vel quasi
Unde ab electione excludi non debuit, sed vocari, infra, de caus. poss. et propr., cum ecclesia.  Et potest eligere, et valet talis electio etiam si ius in veritate non haberet, dummodo possideat quiete, quia credat habere ius, ut supra, de elect., querelam; et infra, de caus. poss. et propr., cum olim; et infra, de iure patron., consultationibus.  Si tamen ab initio antequam fiat electio, negatum fuerit illos habere ius in electione, et admittantur sub protestatione ut vox eorum valeat, si de iure debeat valere.  Nec valebit vox eorum nisi constiterit eos ius habere, unde talis possessio non prodest, supra, de elect., Cumana.  Unde contradicit ei quod hic dicit.  Non est contra. quia non fuit hic discussum an debeat interesse vel non, et ita remansit adhuc in sua quasi possessione, et ita protestatio hic non fuit necessaria ratione praemissa.  Praeterea aliud est hic, quia ius commune pro se habebat, quia canonicus erat, ille vero non.  Ber.

 De consuetudine
Sic videtur quod in talibus potius standum sit consuetudini quam alicui iuri.  Quidam dicunt quod omnes de provincia vocandi sunt et soli ad electionem, arg. illius decretalis supra, de elect., coram; quia communis debet esse electio, ut ibi notatur.  De hoc verius credo ut consuetudini stetur, ut ibi dixi.

 Formam
Arg. quod forma mandati exacta diligentia est observanda, supra, de rescript., cum dilecta; infra, de offi. deleg., venerabili.  Et qui contra facit, nihil fecisse putatur, ut ibi, et supra, de elect., quia propter; et supra, de elect., Cumana.  Per hoc et per illud quod dicitur in capitulo illo supra, de elect., Cumana; et supra, de elect., cum in veteri; et infra, de offi. deleg., venerabili, patet qualiter illa constitutio supra, de elect., quia propter, sit intelligenda.  Et per hoc quod habebis infra, de elect., ecclesia vestra 1.

 Irritam
Sic intellige supra, de elect., ecclesia vestra 1.  Ber.

X 1.06.56 Massana ecclesia pastore

 Per laicos
Quia ius eligendi in collegiata ecclesia non cadit in laicum, supra, de elect., sacrosancta.  Huiusmodi enim mere spiritualia a laicis possideri non possunt, 16. q. 7, decimas quas in usum; et infra, de praescrip., causam quae.  Cum de ecclesiasticis dignitatibus nulla sit eis attributa disponendi facultas, 16. q. 7, laicis; quos obsequendi manet necessitas, non auctoritas imperandi, ut 16. q. 7, non placuit; et 96. dist., bene quidem.  Quod si attentare voluerit, tamquam sacrilegus iudicetur, ut 16. q. 7, si quis principum.  Et per laicos nullus ecclesiam teneat, ut 16. q. 7, per laicos; et talis electio nulla est, supra, de elect., quisquis.  Immo sunt excommunicandi, ut 16. q. 7, si quis deinceps; et 16. q. 7, quoniam investituras; et 16. q. 7, si quis episcopus.  Item hic habes quod utile vitiatur per inutile; sic infra, de offi. deleg., cum super; ff. de recepti., Paedius; et 9. dist., si ad scripturas; et 3. q. 9, pura et simplex; 8. q. 1, sciendum.  Arg. contra supra, de elect., illa; et infra, de cleri. excom., si celebrat; et infra, de praeben., dilectus filius 1; et 12. q. 2, si quos; et 22. q. 4, inter caetera.

 Consuetudine
Cum talis consuetudo sit contra ecclesiasticam libertatem, supra, de elect., sacrosancta; et supra, de elect., cum terra; et supra, de elect., quisquis; et infra, de re iudic., cum causa.  Et nulla temporis longinquitate defenditur, supra, de consuet., cum inter; et supra, de consuet., cum venerabilis; et supra, de consuet., ad nostram; et supra, de elect., causam quae; et 1. q. 3, si quis praebendas.  Et quia non est rationabilis, non potest praescribi, supra, de consuet., cum tanto.

X 1.06.57 Ecclesia vestra destituta

 Interesse
Si noluit interesse, sic videtur iuri suo renunciasse, unde sine ipso alii procedere potuerunt; supra, de elect., quod sicut; et infra, de offi. deleg., prudentiam § adiicimus; supra, de elect., quia propter; et supra, de elect., cum nobis.  Nec ipsius absentia electionem habuit retardare, C. de decur., nominationum.  Vel dic, si noluit interesse ad terminum statuendum in quo debeat electio fieri, non renunciavit propter hoc quo minus vellet interesse electioni.

 Vocato
Sed numquid debuit iterum vocari?  Non credo, quia dicendo se nolle interesse, per consequens dixit quod ulterius non vocaretur; sic de offi. deleg., cum super.  Et aliquo negato omnia negantur quae sequuntur ex illo, supra, de consti., nam concupiscentiam.  Et qui scit, certiorari non debuit, ff. de act. emp. et vend., si res vendita, in fi.; supra, de elect., cum inter canonicos.  Et scienti praetor non subvenit, sed ignoranti; ff. quod fals. tut., si id, in fi.; ipse enim decepit.  Scienti enim et volenti non fit iniuria sive dolus, C. de transaction., cum donationis.  Vel dic quod debebat vocari ut ad terminum statutum veniret ad electionem celebrandam, et quia non fuit vocatus, contemptus videtur.  Unde cassari debebant electiones, nisi postea consensisset, si prosecutus fuisset contemptum, supra, de elect., quod sicut.  Quia licet tunc noluerit interesse, non tamen renunciavit propter hoc quominus vellet interesse, ut dicitur in fine primae notulae.

 In aetate
Si hoc esset verum, electio nulla fuisset, supra, de elect., cum in cunctis.

 Sufficientis
Et ex hoc electio redditur nulla.  Unde electio alterius partis, etiam longe minoris valet, ut supra, de elect., congregato; et supra, de elect., cum in cunctis; alias si esset sufficientis scientiae, licet non eminentis, toleraretur; supra, de elect., cum nobis; de hoc dicitur supra, de elect., congregato.

 Dicebatur
A parte electorum cardinalis.

 Adiicere
Iste dixit se nolle interesse, ut dictum est in princ.  Numquid consensus istius post electionem praestitus computandus est, dato quod pars sua esset aequalis alteri dignitate, et electus sit idoneus?  Videtur quod non, quia semel renunciatur iuri suo, ergo ulterius ad id redire non potest.  Esau enim primatus suos postmodum recipere non potuit, quia semel cessit, ut 7. q. 1, quam periculosum.  Et remittentibus actiones suas non est amplius dandus regressus ad eas, ff. de aedil. edict., quaeritur § si venditor; et 23. q. 4, si illic.  Et dicit lex, qui semel noluit petere bonorum possessionem, perdit ius eius.  Ubi enim noluit, coepit ius eius pertinere ad alios; ff. de succ. edict., successorium § tutor.  Et quando semel potuit, noluit, et quando voluit adimplere non potuit, infra, de offi. deleg., cum super; et praecipue cum res iam non esset integra, supra, de elect., in causis.  Et sic ad ius suum amplius redire non potest, ex quo remisit ius suum aliis, non potest ulterius se intromittere, sicut iudex qui refert causam ad superiores, infra, de offi. deleg., licet.  Et si tantum dicat se velle referre, non potest se ulterius intromittere, infra, de appell., intimasti.  Sed contra videtur quod adhuc valeat eius consensus, quia licitum est ei poenitere; arg. 2. q. 6, ei qui § si quis libellos; ne iustae poenitudinis humanitas auferatur, et iudex potest mutare suam interlocutoriam, non obstante appellatione, infra, de appell., cum cessante; et ff. de re iud., quod iussit.  Et magnae sapientiae est hominem revocare quod male locutus est, 22. q. 4, magnae.  Non credo quod vox sua sit computanda, cum non fuerit in scrutinio, ex quo dixit se nolle interesse, et se absentavit quousque electio fuit celebrata, licet vocari debuerit, ut dicitur in fine secundae notulae.  Et quia consensit electioni R., non potest prosequi contemptum.  Si vero ante electionem factam et scrutinium reversus fuisset, bene admitteretur, quia res integra est; simile ff. de minor., Scaevola.  Si vero facto scrutinio, et ante electionem revertatur, iterum debet fieri scrutinium si vellet contradicere et prosequi contemptum, si erat in loco unde vocari debebat, alias non.  Item quid si aliquis erat absens in loco de quo non debebat vocari, et tandem post factam electionem sive scrutinium, quasi casu supervenit, numquid si consentiat alteri electioni, valebit consensus talis ut per talem consensum praevaleat electio?  Non credo quod talis consensus debeat computari, quia nec electionem posset impugnare, eo quod non fuit vocatus tempore electionis faciendae publicato scrutinio, dico spectandum quis habuerit maiorem partem, sicut consideratur an fuerit tunc electus idoneus, supra, de elect., dudum ad audientiam.  Alias posset contingere, ut qui tempore electionis haberet ius, postea perderet illud per alios supervenientes qui vocandi non erant, et hoc per constitutionem supra, de elect., quia propter.

 Valebat
Et si etiam vere contemptus fuisset, electionem impugnare non posset tamquam contemptus, ex quo consentit electioni, et numero eligentium non auget.

 Denique
Allegatio pro magistro.

 Sicut est istud
Non credo quod istud sit de forma electionis, ut si aliqui non vocentur qui vocandi sunt, nec propter hoc cassabitur electio, dummodo ipsi postea consentiant, supra, de elect., quod sicut; et supra, de postul. praelat., bonae 2, in fi.  Quae sunt illa quae sunt de substantia, dicitur supra, de elect., quia propter.  Quae non sunt de substantia, collige supra, de elect., Cumana, in fi.; et supra, de elect., in Genesi.

 Vigiliis
Quia noctes ducit insomnes, ut subiecti quiete vivant, in Auth. ut iudic. sine quoq. suffr., in princ., coll. 2.  Et dicit imperator, voluntarios labores appetimus, ut quietem aliis praeparamus, in Auth. ut divin. iuss. subscr. hab. glor. quaest., in princ., coll. 8; et infra, de restit. spol., extravag. frequens.

 Verbo
C. de inoffic. testam., si quando; arg. supra, de rescript., causam quae.

 Ex Lateranensi concilio
Infra, de his quae fi. a maior. par. cap., cum in cunctis.

 Non consenserit
Ex hac decretali patet quod non semper standum est numero in electionibus.  Et ideo nota quod plura consideranda sunt in electione auctoritas, zelus, et numerus.  Auctoritas consideratur in dignitatibus et meritis vitae.  Zelus consistit in animo ut sine carnali amore eligant, sed secundum meritum vitae personae sunt eligendae, 8. q. 1, si ergo; et infra, ut eccl. ben., ut nostrum; de numero patet.  Dicas quod secundum ista tria debet fieri collatio zeli ad zelum, meriti ad meritum, numeri ad numerum, habito respectu ad dignitatem, ut hic, et supra, de elect., in Genesi.  Si enim ex una parte sit dignitas et zelus melior tam respectu eligentium quam electi, et ex alia parte maior numerus, praevalebit dignitas cum zelo ipsi numero, ut hic habes; arg. infra, de testib., in nostra; quia hic erat maior numerus ab una parte, nec tamen statur numero.  Et hoc intelligo dummodo numerus non excedat multum, alias staretur numero, dum tamen electus esset sufficiens; supra, de elect., dudum ad audientiam; et infra, de appell., constitutus.  Sed hic maior et sanior pars censetur, licet numerus sit maior ex alia parte, nam illa pars dicitur maior et sanior quae maiori zelo et maiori pietate movetur, 40. dist., multi, in fi.; et 9. dist., sana; et arg. 8. q. 1, si ergo; et ff. de pacti., maiorem.  Si vero ex utraque parte meritum par sit, standum est numero, licet ex alia parte sit auctoritas; arg. C. qui bon. ced. poss., cum solito § 2.  Et sic zelus et numerus praeferuntur auctoritati in hoc casu.  Sed quid si esset par zelus in meritis eligentis numerus et auctoritas hinc inde?  Recurrendum est tunc ad meritum electi, 63. dist., si forte; et 63. dist., si forte, ubi de hoc.  Sed si omnia sint hinc inde aequalia, neutra electio valebit de iure, quia neutra facta est a maiori parte capituli, supra, de elect., Cumana; et supra, de elect., ecclesia vestra 1; et supra, de elect., in Genesi; et sic utraque est cassanda.  In casu isto non crederem illos privandos, quia non videntur facere contra formam ita directe, unde iterum eligant; arg. 79. dist., si duo.  Si iterum taliter eligant, tunc priventur iure eligendi.  Superior tamen potest facere gratiam cui vult; arg. infra, de paroch., si episcopus; et ff. de Sil., si quis in gravi § si cum omnes; et ff. de rel. et sump. fun., si plura, in princ.; et supra, de elect., venerabilem.

X 1.06.58 Publicato scrutinio variare

 Scrutinio
Quid sit scrutinium habes supra, de elect., quia propter.

 Variare
Sed quare non possunt variare, cum tamen nondum sit electus, immo necessaria est subsequenter electio, alias non valeret electio, supra, de elect., in Genesi; et supra, de elect., ecclesia vestra 1; et ita videtur quod possunt variare, cum non videatur adhuc ius acquisitum?  Ideo non possunt variare, quia iam res non est integra, supra, de elect., in causis; et supra, de elect., ecclesia vestra 1.  Et nemo potest mutare consilium in alterius praeiudicium, ff. de re iud., nemo.  Et talis mutatio posset esse damnosa ecclesiae, quia sic protraheretur electio, et mora est periculosa, supra, de elect., cum inter universas; et infra, ut lite non cont., quoniam § porro.  Et sic per huiusmodi publicationem electio iam initiata quodammodo videtur, sicut per citationem negotium est quasi coeptum, infra, de offi. deleg., gratum; et infra, de for. compet., proposuisti.  Et est simile si quis mihi cesserit servitutem, ipse quidem postea mutare non potest, licet ex toto mihi ius non sit acquisitum, nisi cum omnes cesserint, ff. de servitu. rust. praed., per fundum.  Et ita hic, licet per talem consensum et publicationem non sit ius acquisitum plenum, variare non possunt, immo per superiorem eligere compelluntur, ut hic dicit.  Sed contra infra, de translat., licet; ibi dicitur quod in electione initiatur spirituale matrimonium, et per hoc videtur quod antea possit mutari voluntas, sed ibi vere initiatur in electione.  Sed hic pro tanto videtur initiari, quia variare nequeunt electores ratione praedicta.

 Compellantur
Quia ex quo quasi coeptum negotium est, per consensum praestitum in scrutinio necesse est consummare, et est simile.  Qui enim mandatum suscepit, necesse habet consummare, ff. commodat., in commodato § sicut; et ff. mand. vel cont., si quis alicui § qui mandatum.  Adiuvari enim beneficiis non decipi nos oportet, ut in dicta lege ff. commodat., in commmodato § sicut, in fi.; et infra, de commod., cum gratia.  Et quod semel placuit amplius displicere non potest, 32. q. 5, horrendus; infra, de despon. impub., de illis 1; ff. de negot. gest., Pomponius.  Et quae simpliciter promittuntur, sine conditione solvantur; 32. q. 8, non solum.  Et quae non coepit, deliberet, quae ingressa est, perseveret, 27. q. 1, nuptiarum.  Ideoque merito sunt compellendi perficere quod coeperunt.  Idem credo in postulatione, ut postquam fuerit publicatum scrutinium, ab ea recedere non possunt, immo tenentur illam porrigere superiori, licet per postulationem ius non sit postulato acquisitum ratione praedicta, et de hoc dictum est supra, de postul. praelat., etsi unanimiter; et supra, de postul. praelat., postulationem.  Et in hoc casu valet electio, licet non fiat incontinenti, quia fraus et dolus eorum non debet obesse nominato, et ita non contradicunt, supra, de elect., quia propter; et supra, de elect., cum post petitam.

X 1.06.59 Si alicuius electionem

 Ratum non habente
Alias si postea consentiret, idem esset ac si ab initio procurasset, infra, de simon., sicut tuis.  Sic enim ratihabito in maleficiis retrotrahitur et mandato comparatur, ff. de vi et de vi arm., praetor ait § quotiens; et infra, de restit. spol., cum ad sedem, in fi.; et 2. q. 1, notum, in fi.  Nec refert utrum ante vel post dederit vel promiserit; 1. q. 1, eos, in fi.  Accipere enim est quandocumque accipere, ut ibi, et 1. q. 3, si quis obiecerit, in fi.; et 1. q. 3, si quis.  Et sic quod meo nomine gestum non est, ratum habere possum, ff. de negot. gest., si pupilli § item quaeritur; et 9. q. 2, Lugdunensis.  Et ita habes quod ignorantia excusat ipsum, ut possit cum eo postea dispensari, 1. q. 5, praesentium; infra, de renunciat., post translationem.  Et ita habes infra, de simon., ex insinuatione, ubi capitulum dispensat.

 Illa vice
Ut sic per factum illorum puniatur illa vice.  Sicut illi qui delinquunt in forma electionis vel eligendo indignum privantur iure eligendi ea vice.  Et punitur electus, quia eius electio non valet et cassatur, vel in persona electi puniuntur electores in electione illa vice tantum, supra, de elect., cum in cunctis; et supra, de elect., quia propter; et supra, de elect., Cumana.  Et sic aliquis punitur sine culpa, causa tamen subest propter proximitatem vitii quod purgabitur per intermediam personam; simile infra, de fil. presbyt., ex transmissa.  Et quia ex his quae incontinenti fiunt, praesumptio nascitur, supra, de elect., officii.  Et quae incontinenti fiunt, inesse videntur, ff. si cert. pet., lecta est.  Et ex vicinitate consortium trahitur, de poen. dist. 1, sed et continuo; et etiam commodum, Inst. de rerum div. § insula.  Sed huic quod dicit, illa vice non potest episcopus dispensare, manifeste contradicit, 1. q. 5, praesentium.  Quod loquitur in eodem casu, in praelatione scilicet, et tamen dicit quod episcopus post renunciationem potest iterum ad curam regiminis illum assumere.  Potest dici quod ibi mitius et benignius agitur, quia ultroneus supplicavit ut deponeretur, et cum talibus mitius agitur quam cum convictis, 50. dist., presbyterum.  Sed iste sententiam expectavit, unde notorium est quod tali modo fuit electus, infra, de cohab. cler. et mul., quaesitum.  Sed in 1. q. 5, praesentium, non fuit notorium, et ideo statim ibi dispensatur, et non hic, et ideo hic plus punitur.  Vel forsan standum est hodie huic propter rationes superius dictas.  Vel dic quod diversi sunt casus, et ideo non contradicit.  Illud capitulum 1. q. 5, praesentium, loquitur de ipso qui invitus ordinem suscepit per simoniam ab alio commissam eo ignorante, et non de dignitate.  Capitulum istud loquitur de eo qui eligitur ad dignitatem per simoniam eo ignorante, cuius electio per sententiam fuit reprobata.  Unde episcopus non potest statim cum eo dispensare ad eandem dignitatem.  Sed in 1. q. 5, praesentium, potest dispensare episcopus ut eligatur ad curam regiminis ad quam non fuerat electus, et sic diversitas, non contrarietas.  Arg. contra infra, de simon., nobis, ubi cum tali non potest episcopus dispensare.  Solvitur ut ibi.  Sed quare secus in beneficio simplici in quo statim episcopus potest dispensare post liberam resignationem, quam in praelatione, ut dicit in fine?  Quia circa maiora cautius est agendum, quia ibi non das, sed accipias, 42. dist., quiescamus.  Et de tanta re segnius non est agendum, 7. q. 2, nuper.  Et integritas praesidentium, salus est subditorum, 61. dist., miramur, circa princ.  Et dicit lex, ubi maius periculum intenditur, magis est consulendum, ff. de Carb., si cui controversia § 2.  Unde primum locum in empta ecclesia habere non debet, scilicet, administrationem.  Sed simplex beneficium potest, 1. q. 5, quicumque, in fi.  Et facilius dispensatur in beneficio quam in administratione, vel in ordine.  Alia ratio est, hic sponte renunciatur, ibi per sententiam reprobatur electio.  Forte idem dici posset, quod episcopus posset cum isto electo dispensare si statim ante motam quaestionem renunciaret sponte, audito quod taliter esset electus, et in hoc non prohibetur hic prout dicitur, et infra, de renunciat., post translationem, in glossa quae incipit, quia ergo, ad finem.

X 1.06.60 His quibus interdicitur

 Tempus statutum a canone
Duobus modis intelligitur hoc, scilicet, quia in ecclesiis cathedralibus et regularibus dantur tres menses, supra, de elect., ne pro defectu.  In minoribus dignitatibus sive beneficiis dantur sex menses, infra, de concess. praeben., nulla.

 Currit
Sed mirum videtur dicere littera ista, quod tempus currit illis qui agere non possunt, unde contraria plura signantur, infra, de concess. praeben., quia diversitatem; et infra, ne sede vac. nih. inn., per totum; et infra, de praescrip., cum vobis.  Item filiofamilias non currit tempus, sed isti loco filiifamilias habentur quia sunt in potestate superioris, unde non debet eis currere praescriptio; C. de annal. except., super annali § ulti.; C. de bon. mat., res, in fi.  Ratio potest esse quia licet interdicta sit eis electio, non debent ipsi propterea ius suum negligere et provisionem ecclesiae, sed diligentes debent esse et petere licentiam infra tempus, quia negligentibus iura non subveniunt, ff. ex quib. cau. maio., non enim.  Et negligentiae ignosci non debet; ff. de edend., veluti, in princ.  Nec stultis solet succurri, sed errantibus, ff. de iuris et fact. ignor., regula § si quis ius, in fi.  Et ei etiam qui valetudine impeditur, tempus currit si non mandaverit per alium actionem movendam, ff. de diver. temp. praescr., quia tractatus § plane.  Et ei qui appellare non potest iusta de causa, currit tempus appellationis, nisi hoc coram publicis personis fuerit protestatus, aliter negligentia obesset ei, non obstante illa clausula, infra, de appell., si iustus; simile infra, de offi. ord., pastoralis.  Et ita in mora sunt quae debet eis obesse, nam mora nocet; ff. de usufru., mora.  Et non potest purgari, quia si promitto tibi Stichum, et offero tibi illum post moram, purgatur mora, ff. de ver. oblig., interdum § ulti.; ff. si quis caut., et si post tres.  Item si ergo fui in mora agendi tecum, et interim mortua sunt animalia mihi subtracta, mihi mora non nocet, ff. de vi et de vi arm., merito.  Sed verum est quod in hoc casu nocet mora nec potest purgari, cum ius non habeant eligendi, quia translatum est ad superiorem.  Unde si eligerent, nulla esset talis electio, sicut nulla est sententia illius qui amisit iurisdictionem, infra, de offi. deleg., cum super.  Loquitur capitulum istud cum de consuetudine alicuius loci ubi eligere non possunt, nisi primo licentia impetrata a superiore, arg. supra, de elect., cum inter universas.  Vel intellige cum superior qui habet potestatem interdicit ne sine ipsius speciali mandato ad electionem procedant, sicut saepe facit Papa vel eius legatus. 

