X 1.09 DE RENUNCIATIONE

X 1.09.01 Litteras tuas

 Senectutem
Non enim quaelibet senectus facit, ut quis possit petere cessionem, sed ea sola quae hominem reddit prorsus ineptum, infra, de renunciat., nisi § debilitas.  Propter quas causas possit quis renunciare traditur infra, de renunciat., nisi; et infra, de renunciat., post translationem.

 Insufficientiam
Haec est iusta causa ad renunciandum, quia defectus scientiae non solum impedit promovendum, supra, de elect., congregato.  Immo deiicit iam promotum, infra, de aetat. et qualit., quamvis.  Et de hoc habebis infra, de renunciat., nisi.

 Novae
Sic enim iudex potius debet causam differre, quam eam novo iudici delegare, ff. de vac. mun., praetor § ulti.; arg. 19. q. 3, monasterius.

 Militiae
Simile 7. q. 1, sciscitaris.  Non enim solvi debent milites nisi completis stipendiis, C. de his qui non imple. stipen., cum ob provectae, lib. 10.  Et nil creditur esse actum, etc., C. de his quib. ut indign., cum Silanianum, in fi.  Et frustra velociter currit qui priusquam ad metas perveniat, deficit; de poen. dist. 3, in causam; arg. 7. q. 1, nihil.  Et magis delinquit qui incoeptam causam dimittit, quam qui numquam ad causam venit, in Auth. de litigios. § omnem, coll. 8.  Et qui ponit principium totum supplere debet usque ad finem, de conse. dist. 1, nullus episcopus.

X 1.09.02 Cum inter P.

 Iuramentum
Iste P. abiuravit beneficium suum, quod de caetero ipsum non repeteret, sed non iuravit quod non reciperet, si iterum eligeretur, infra, de his quae vi met. caus. fi., ad audientiam.  Iuramentum non extenditur ad ea de quibus non fuit cogitatum in iuramento, et quae tunc non extant, infra, de iureiur., clericus.  Sicut nec rescripta extenduntur ad lites quae non extabant tempore impetrati rescripti; supra, de rescript., quia nonnulli.  Et transactio non extenditur ad ea de quibus non fuit dictum vel cogitatum, C. de transaction., si de certa; et C. de iud., licet; unde non obstat in aliis.  Et sic isti P. non obstat iuramentum, cum non agat ex prima sua receptione, sed ex novo iure post iuramentum praestitum, acquisito de consensu maioris et sanioris partis capituli, quia alia est modo causa petendi, ff. de excepti. rei iud., et an eadem; ff. de institut. act., habebat; et infra, de caus. poss. et propr., in causa.

 Maioris et sanioris
Et sic standum est maiori parti, 65. dist., sane; et 19. dist., in canonicis; et ff. ad municip., quod maior.  Quid iuris sit servandum de hoc nota supra, de elect., ecclesia vestra 2, in fi.

 Intercessit
Supple post suam renunciationem.  Iste P. post suam renunciationem obtinuit litteras a Papa ut reciperetur in ecclesia illa.  Sic iste investitus fuit de beneficio illo auctoritate Papae, et de consensu maioris partis, et sic pars minor non potest obiicere iuramentum.

X 1.09.03 Ex transmissa relatione

 Abbatis
Id est, praelati, quia ecclesia saecularis est et non regularis, et est nomen dignitatis.  Et iste P. Rubens erat ibi canonicus.

 Votum
Non quod emisisset votum, sed quod emittere proponebat, infra, de regular., consulti.  Arg. contra infra, de regular., super eo.  Non est contra, ibi habitus fuit ad professionem, hic ad probationem tantum.  Vel hic nullum habitum suscepit, et si suscepisset, non obstat.  Nam habitus solus sine professione non facit monachum, infra, de regular., porrectum; et infra, qui cler. vel vov. matr. contr. poss., consuluit.

 Resignavit
Sed qualiter bona illa sibi restituta fuerunt, ex quo enim semel fuerunt acquisita ecclesiae, non debent ei amplius restitui, 12. q. 2, nulli; 17. q. 4, sunt qui opes?  Respondeo: iure poli, non iure fori, 17. q. 4, quicumque vult; arg. infra, de don. int. vir. et uxor., mulieres; et in Auth. de monach. § si vero, coll. 1.  Vel de facto fuit hoc potius quam de iure, si transiverunt in proprietatem ecclesiae.  Vel forsan sub conditione contulerat illa bona, si ibi perpetuo remanere deberet.  De hac materia notatur infra, de cleri. coniug., quod a te.

X 1.09.04 Admonet

 Intrare
16. q. 7, nullus omnino, infra, de iure patron., cura.  Alias nisi talia beneficia dimiserint, sunt excommunicandi usque ad debitam satisfactionem, infra, de instit., ex frequentibus.

 Inconsulto dimittere
Ut 7. q. 1, episcopus de loco; infra, de privileg., cum et plantare § in ecclesiis.  Idem est in clericis aliorum plantorum, ut abbatum et consimilium, sine quorum consensu ecclesias non debent dimittere, 63. dist., nullus laicorum; et 63. dist., Hadrianus; et 53. dist., legem.  Quod si fecerint, possunt revocari, et nisi admoniti redierint, sunt excommunicandi, 7. q. 1, si qui vero; et 7. q. 1, si quis presbyter.  Et haec est canonica ultio, ut dicit hic in fine.  Et si praelatus suus transitum ratum habere noluerit, potest illa ecclesia ordinari per illum ad quem spectat, infra, de renunciat., quod in dubiis; et hic in fi.  Ad religionem tamen transire possunt, 19. q. 2, duae sunt.  Et etiam regulares petita licentia, quamvis non obtenta, infra, de regular., licet.  Item arg. est ex hac littera, quod unus praelatus non possit ad aliam praelaturam eligi in alia ecclesia vel etiam canonicus, sed tantum postulari, quoniam praelatus ille vel clericus non habet facultatem recedendi ab ecclesia sua sine licentia episcopi sui.  Unde eius consensus illegitimus est, quod concedebat Vincen.  Et si episcopus malitiose eum non vult concedere, cogendus est per superiorem, arg. infra, de iure patron., nullus.  Et secundum eum habet locum electio tantum in clericis eiusdem ecclesiae.  Nos hoc non dicimus, immo clericus alterius ecclesiae bene potest eligi ad aliam ecclesiam, dummodo alias sit idoneus, et in eodem episcopatu, et in alio et tenet electio, supra, de elect., cum inter canonicos, ubi de hoc.  Implorenda est tamen licentia sui episcopi, et si denegaret eam, compelleretur per superiorem si malitiose hoc faceret, per decretalem, infra, de iure patron., nullus.

X 1.09.05 Super hoc quod

 Reposcentibus
Id est, petentibus.

 Sine causae
Id est, sine adiectione iustae causae renunciationis.

 Versimile
Contra istam praesumptionem bene admittitur probatio in contrarium, ut infra dicitur in responsione, infra, de praesump., quia versimile.

 Resignationis
Licet non sit allegata ab ipso reo, forte ideo renunciavit, quia habebat plura beneficia, infra, de praeben., referente.  Vel quia simoniace fuerat adeptus illud, infra, de praesump., quia versimile.  Maxime dico, quia idem esset si nullam causam allegasset, et hic non dicitur quod reus causam allegavit, sed iudex hic quaesivit, quia sufficit allegare spontaneam renunciationem sine aliqua causa, nec tenetur etiam allegare causam, nec iudex tenetur inquirere causam.  Et hic notat cum dicit infra, ideoque supervacuum esse, etc., quod dicit, si vult potest inquirere, alias non tenetur, quia sufficit quod sponte renunciavit, infra, de renunciat., in praesentia.  Quidam signant contra, infra, de restit. spol., sollicite.  Ibi non recipiuntur testes illius qui allegabat spontaneam abiurationem ante restitutionem, et hic recipiuntur ante et post restitutionem.  Ita solvebant quidam, hic non allegabatur quod spoliatus renunciaverit.  Si hoc fecisset, non admitterentur probationes contra eum, ut ibi.  Sed ubi cessit non spoliatus, licet praesumatur pro eo quod invitus hoc fecerit, auditur tamen adversarius volens probare spontaneam abiurationem.  Qua probata si iterum actor vult replicare quod non sponte, bene auditur.  Ad hoc ut nullum sit contrarium, ita dicas quod hic et illa infra, de restit. spol., sollicite, in diversis casibus loquuntur, nec se tangunt.  Qui enim per metum vel per vim renunciat beneficio vel iuri suo tenet quidem renunciatio, quia hoc voluit licet coactus, et sic perditur dominium ex toto, quia coacta voluntas, voluntas est, 15. q. 1, merito; et ff. quod metus cau., si mulier § si metu; et ff. quod metus cau., metum autem § sed quod praetor.  Et sic habet locum in hoc casu actio quod metus causa, quae appellatur actio praetoria, ff. quod metus cau., et si mulier § si metu.  Et in hoc casu loquitur haec decretalis, nec talis proprie dicitur spoliatus.  Unde non potest petere restitutionem, cum non fuerit spoliatus, immo tradidit dominium licet per metum, ut dictum est.  Sed datur illi actio praetoria quod metus causa, et hic agebat actione in rem simpliciter petendo ecclesiam suam.  Sed opponebatur sibi spontanea abiuratio quando res petita tradita est per metum, agitur actione in rem et in personam, et si promissio tantum per metum facta est, et agitur ut res tradatur, habet exceptionem quod metus causa, ff. quod metus cau., metum § sed quod praetor.  Sed spoliatus remanet dominus vel quasi, et perdit solam possessionem.  Et in hoc casu habet locum actio unde vi, sive interdictum possessorium, et in hoc casu loquitur illa decretalis infra, de restit. spol., sollicite, et ibi renunciavit spoliatus.  Et secundum haec nulla exceptio potest opponi quae tangat dominium eius qui petit restitui, quia quaestio spoliationis privilegiata est, infra, de ord. cognit., super spoliatione.  Nec potest referri spoliatio quaestio proprietatis, quod non habebat ius vel quod non sit canonice institutus, infra, de restit. spol., item cum quis; et infra, de restit. spol., in litteris; et infra, de restit. spol., ex conquestione.  Et ideo in casu capitulis infra, de restit. spol., sollicite, non auditur qui ei refert quaestionem qui sponte renunciavit sive abiuravit, quia illa duo simul stare non possunt quod unus petat restitui, et adversarius agat de proprietate, hoc esset contra ordinem iuris, C. de rei vend., ordinarii.  Sed hic petebat ecclesiam agendo reali actione simpliciter, unde adversarius potest obiicere exceptionem peremptoriam et docere de iure suo, et actor potest replicare, et sic uterque debet docere de sua intentione secundum quod hic fit, ut dicit in fine.  Et in fine apparebit quis melius probaverit, et ita plana est quae consuevit difficilis reputari.

 Non vi
Sed sponte.

 Metu
Et tamen metus continet in se vim, et ideo superflue dicitur, non vi, ff. quod metus cau., vis autem.

 Oppressione
C. quod metus cau., per impressionem.

 Pecuniae
Quae pro expensis etiam in talibus non debet dari, infra, de pact., cum pridem; et de rerum perm., ad quaestiones.  Ex eo quod dicit, non interventum pecuniae, videtur a constrario sensu, quia si interventu pecuniae renunciasset, quod talis renunciatio non tenuisset, et sic restituetur ei ecclesia.  Sed hoc falsum est, quia licet renunciatio non teneat, tamen privari debet iste, quia simoniam commisit pecuniam recipiendo pro re spirituali, et ideo potest suppleri, maxime si restitueretur in casu isto, de gratia sola hoc fieret.

 Promissione 
In casu isto bene restitueretur propter dolum adversarii; simile infra, de renunciat., sane.

 Malo
Scilicet, non credentis, 22. q. 1, ita ergo; et infra, de iureiur., et si Christus.

 Canonica
Scilicet, ut actor neget se sponte renunciasse.

 Opposita
Et probata supple, ut sequitur infra § porro.

 Admittere
Cum effectu, maxime si probabit reus iustam causam recusationis, obtinebit, nisi actor per replicationem repellat exceptionem, et hoc est quod sequitur, nisi replicatio, etc.

 Negantis
De hac negative dictum est supra, de elect., bonae 1; dic ut ibi.

 Negat
Est enim quoddam factum praegnans quod includit in se affirmativam, quia haec propositio, non sponte renunciavit, includit in se hanc affirmativam, coactus renunciavit.  Et hanc probat actor in sua replicatio; simile C. de codicil., nec codicillos; et infra, de succ. ab intest., cum dilectus; et 3. q. 9, indicas.

 Inficietur
Id est, neget spontaneam renunciationem.

 Ad dignitatem
Scilicet, testium.  Et sic non semper statur numero testium, immo considerari debet dignitas testium, et alia de quibus habes 4. q. 3, si testes, cum duobus capitulis sequentibus; et infra, de testib., in nostra; sic et in electionibus, supra, de elect., ecclesia vestra 2, ubi de hoc.  Et sic obtinebit qui melius probabit de sua intentione.  Sed qualiter pronunciabit hic iudex?  Numquid debet pronunicare quod sponte renunciavit vel quod non sponte renunciavit?  Videtur quod sic, quia super his inducuntur testes.  Sed hoc non videtur, immo videtur quod iudex pronunciare debeat super principali quaestione, quae est de renunciatione ecclesiae.  De hac materia an debeat iudex pronunciare super incidenti vel non dicetur infra, de ord. cognit., intelleximus.  Alii intelligunt hanc litteram habito respectu ad dignitatem, scilicet, partium, quia si ille qui dicit quod metu renunciavit, esset homo praeclarae dignitatis et opinionis, praesumptio esset contra illum qui dicit quod non sponte renunciavit, ff. quod metus cau., non est.  Et ideo magis apertae probationes requiruntur ab ipso, ut in lege illa dicitur, et nihilominus habendus est respectus ad dignitatem et opinionem testium, ut dictum est.  Si enim ille qui obiicit quod sponte renunciavit, habeat meliores testes, ei stabitur, non obstante dignitate alterius, arg. illius decretalis, infra, de praesump., quia versimile, et hoc vers. nulla responsio etc.  Et tamen recipiuntur probationes quod sponte renunciavit.  In casu isto posset dici iure novo, quod exceptio haec abiurationis sponte factae, per iuramentum lite contestata impediat super principali quaestione, cum negotium per iuramentum sit finitum, infra, de litis contest., olim; et infra, de celeb. miss., cum Marthae.  Vel hic reus de plano confitebatur quod beneficium illud quod petebat actor, ad ipsum actorem pertinuit, sed sponte illud renunciaverat, et sic non fuit alia contestatio necessaria hic.  Ber.

X 1.09.06 In praesentia nostra

 Ad unam speciem
Sic ff. de testi., ob carmen § ulti.; et 4. q. 3, si testes § in criminali; et infra, de re iudic., sicut; et infra, de re iudic., cum inter vos; et ff. de regul. iur., res iudicata.

 Praesumi
Sic infra, de re iudic., sicut; et infra, de re iudic., cum inter vos; et ff. de regul. iur., res iudicata.

 Standum
Hic est arg. contra Io., qui dicebat quod in causa appellationis victor necesse habebat probare sententiam recte latam fuisse, et hoc in Auth. de his qui ingred. ad appel. § illud, coll. 5, ubi dicitur quod victores non aliter potientur sententiis, quam si eas recte latas monstraverint.  Sed dicendum est quod semper statur sententiae nisi probetur quod iniusta sit, C. de appellat., qui ad civilia; et C. ut caus. post pub. ad. tut., tutores.  Arg. detegere enim debet iniquitatem sententiae, ff. si pend. appel., appellatore § 1.  Et docere debet se iuste appellasse, infra, de appell., cum in ecclesia.  Quid ergo respondebis Auth.?  Dicas quod hoc ipso quod non reprobatur, probat eam iustam, C. qui milit. poss., super servis, lib. 12.  Si vero quis diceret sententiam iniustam ratione processus, quia diceret litem non fuisse contestatam, vel ordo iudicarius non fuit servatus in aliis, tunc necesse habet docere sententiam iustam per ipsum processum, infra, de probat., quoniam.  Dic ut ibi notatur in fine, ultima notula.

 Litteras
Quibus standum est quandoque, infra, de probat., post cessionem; et 9. q. 3, curae.

 Confessionem
Et hoc solum sufficit, quia confessos in iure pro convictis haberi placet, C. de confes., confessos; et infra, de confess., cum super; et infra, de confess., ex parte.

X 1.09.07 Sane dilecto

 Instituit
Et canonicos suspendit, ut patet in integra.

 Ductus consilio
Dato forte in fraudem et sui lucri causa, unde errant in dolo, ff. de dolo mal., quod si cum scires; et ex consilio fraudulento obligabantur, ff. de regul. iur., consilii non fraudulenti.  Unde habuit contra illos actionem de dolo, tamen apud se debuit explorare an ei expediret tale consilium, ff. mand. vel cont., mandatum, in fi.; quia non tenebatur sequi tale consilium, 14. q. 1, quisquis § quod praecipitur.  Unde videtur quod non teneantur, sed tenentur si hoc constaret, et si vellet allegare hoc illud deberet probare, ff. de probation., quotiens operae § qui dolo.  Sed hic praesumitur dolus, unde ipsum recipere compelluntur.

 Reddens
Et sic tradendo litteras renunciavit iuri suo, sic infra, de pact., cum pridem.  Et donatis et traditis instrumentis mancipiorum, mancipia ipsa donata intelliguntur, C. de dolo mal., hoc edicto; et qui chirographum legavit, et actiones quae continentur ibi legavit, ff. de leg. 3, qui chirographum; et qui obligavit instrumenta agrorum suorum, de agris ipsis cogitasse intelligitur, C. quae res pign. oblig. poss., cum constet.  Et si restitui tibi cautionem pignoris, ius pignoris remisisse videor, C. de remis. pign., creditricem; et ff. de pacti., Labeo.  Secus est si restituo tibi pignus, quia nihilominus possum petere debitum, ff. de pacti., postquam.  Ratio diversitatis est quia in altero utilitas, in altero non.  Arg. contra infra, de renunciat., veniens.  Solvitur ut ibi.

 Sustinere
Infra, de fideiuss., pervenit.  Et sic reddebatur mala pro bonis, et haec quidem malorum sunt, unde eis nocet, 23. q. 4, sex sunt differentiae.  Et exhibitio suae reverentiae sive honor impensus non debet ei esse damnosus, ff. de fur., si servus communis § quod vero; et ff. quemad. test. ap., sed si quis.  Et ideo quia fuit deceptus, promissionibus ei subvenitur, supra, de renunciat., super hoc.  Nam deceptis et non decipientibus iura subveniunt, ff. ad Velleia., et primo § 1; et infra, de rerum perm., cum universorum; et infra, de dona., inter dilectos; et C. si min. se maior. dix., si is.  Sed qualiter iste auditur cum nullum ius habeat, et nemo sine actione experitur, ff. de negot. gest., si pupilli § ulti.  Verum est quod nullum ius habet, sed quia iste imploravit officium iudicis, admittitur contra eos qui eum taliter deceperunt, quia cum deficit actio, officium iudicis est implorandum, infra, de offi. iud., iudicis; et ff. de minor., in causae; simile habes infra.

X 1.09.08 Quod in dubiis

 In manum laicam resignantes
Non videtur quod talis renunciatio teneat, nisi fiat in manus eius qui a quo beneficium recepit, 6. q. 3, denique; 18. q. 2, abbas pro humiliatione; et in Auth. de defensor. civit. § quod interim, coll. 3; et ff. de orig. iuris, necessarium § et cum placuisset; et arg. 17. q. 2, Gonsaldus.  Et optimum arg. C. de defensor. civit., iubemus eos; et supra, de renunciat., admonet, et hoc in fi.  Solutio: verum est quod quantum ad ecclesias vel quantum ad superiorem talis renunciatio non tenet, quoniam ecclesia vel superior potest illum repetere si vult, 7. q. 1, non oportet; et etiam superior, 33. q. 5, mulier.  Sed ipse non potest eam repetere, et ita quo ad se tenet pactum, quia etsi inutilis sit talis renunciatio, tamen habet in se tacitum pactum ne repetat, sicut acceptilatio inutilis, ff. de pacti., si unus § penulti.; et ff. de accep., si acceptolatum; et 7. q. 1, eos.  Arg. contra ff. de accep., an inutilis, in princ.  Et quia postea recepit de manu laici, suspensus est, 16. q. 7, si quis deinceps; et 16. q. 7, quoniam investituras.  Immo plus dicit concilium generale, qui consentit electioni de se factae per saecularis potestatis abusum, ineligibilis efficitur, supra, de elect., quisquis.  Arg. contra infra, de iure patron., praeterea quia.  Sed expone verbum illud, communione privetur, scilicet, fidelium, cum iam sit privatus communione sacramentorum recipiendo ecclesiam de manu laici.  Io. hic dicebat quod clericus qui sic recipit beneficium de manu laici, suspensus erat ipso iure, per capitulum 16. q. 7, si quis deinceps; quod satis posset dici.  Sed decretalis praedicta infra, de iure patron., praeterea quia, contradicit, ut dictum est, et supra, de elect., quisquis.  Concilium generale aliam poenam imponit, quia efficitur ineligibilis.  Et ideo melius videtur dicendum quod illa iura, 16. q. 7, si quis deinceps; et 16. q. 7, quoniam investituras, quae dicunt quod clerici qui faciunt hoc, sunt suspensi, et laici sunt excommunicati qui clericos instituunt.  Non tenent in hoc ut ipso iure poenam imponant, sed hodie laici sunt excommunicandi, et clerici quod recipiunt beneficia, suspendendi, et ineligibiles fiunt per iura illa infra, de iure patron., praeterea quia; et supra, de elect., quisquis.  Ber.

X 1.09.09 Ad supplicationem

 Morari
Forsitan propter intemperiem aeris, 74. dist., quorundam.  Vel quia habebat capitales inimicos, supra, de elect., bonae 1.

 Defectum
Simile 93. dist., diaconi, vers. mendicat infelix, etc.

 Ad sustentationem
Huic providendum est in beneficio, quem non crimen sed causa necessitatis abducit, 7. q. 1, quamvis triste.  Sed male meritus publica egestate laborare debet, ff. deposi., bona fides.  Et merito huic providendum est, quia deposito subvenitur in necessariis, 50. dist., studeat.  Erit autem iste tamquam plebanus ecclesiae huiusmodi.

 Usu pallii
Arg. contra C. quemad. civ. mun. ind., cum te omnibus, lib. 10.  Quoniam maioribus honoribus functos, non licet descendere ad minores, ut dicit lex praedicta, et arg. ad idem 93. dist., legimus, in fi.; et supra, de translat., licet; et supra, de translat., cum ex illo.

X 1.09.10 Nisi cum pridem

 Promittis
Quasi credens quod cedendo placeas Deo.

 Sanctificato
Scilicet, Hieremia.

 Ministerium
Quod privilegiatum est, infra, de statu monach., quod Dei timorem.

 Cum ille
Scilicet, Hieremias, qui praedicationis recusabat officium, et tamen postea recepit, 8. q. 1, in scripturis.

 Cuius
Scilicet, verba Dei.

 Forsitan
Istud forsitan non videtur poni dubitative, sed affirmative; simile 33. q. 2, admonere; et infra, de procurat., tuae; et de poen. dist. 1, quamobrem; et ff. de rei vend., item si § 1.  Et verba sequentia hoc innuunt, et supra, de rescript., super litteris, vers. nisi forsitan.

 Sed dumtaxat
Ex isto loco colligitur quod pro nullo crimine potest episcopus renunciare sine licentia Papae, quantumcumque gravi.  Super hoc dicunt quidam, quod nullus criminosus, nullus irregularis potest renunciare sine licentia Papae, arg. infra, de renunciat., post translationem, vers. unde quidam; et 6. q. 3, denique; et ff. de admin. tut., tutores § qui se.  Etiam si talis sit qui titulum non habeat, ut simoniacus et intrusus.  In morte tamen propter necessitatem possent renunciare, arg. illius capituli, 17. q. 4, si quis suadente.  Tanc. et Io. dicunt quod simoniacus et intrusus non habent titulum, sed fures et invasores sunt, 1. q. 1, ordinationes; et 9. q. 1, ordinationes.  Et ideo quanto plus rem tenent, tanto plus peccant.  Et fur semper est in mora, ff. de condi. furt., si pro fure § penulti.  Arg. quia non remittitur peccatum, et capitulum 14. q. 6, si res aliena.  Unde dicunt quod renunciare possunt sine licentia Papae, quia ipsi ad hoc tenentur canonis auctoritate, 1. q. 1, si quis neque.  In aliis qui titulum habent secus est, ibi necessaria est licentia Papae, ut hic dicit, arg. infra, de renunciat., post translationem § rursus, et seq.  Sed littera ista contradicit, scilicet, non cuiuslibet, sed illius dumtaxat cuius executio post peractam poenitantiam impeditur.  Sed haec duo crimina talia sunt, et sic videtur quod hic sit petenda licentia, quia licet titulum non habeat simoniacus, tamen videtur habere titulum, cum per electionem habuerit ecclesiam, quo ad communem opnionem habet titulum, cum occulta fuerit simonia.  Unde saltem propter hoc tenetur licentiam petere.  Et causa potest subesse, quia si bene administraverit, Papa de facili dispensabit cum eo, arg. infra eodem capitulo § personae vero.  Satis posset hic dici, quod intrusus omnino debet cedere, quia nec quantum ad opinionem, nec quantum ad veritatem titulum habet.  Quae ergo sunt crimina, quae post peractam poenitentiam impediunt executionem ordinis?  Dic quod simonia est unum de illis, 1. q. 1, erga simoniacos; infra, de simon., tanta.  Item homicidium infra, de temp. ord., quaesitum; et 50. dist., miror.  Et de his duobus criminibus habemus expresse infra, de accusat., inquisitionis, in princ.  Item secundum Io. omne peccatum quod ipso iure irrogat infamiam, 3. q. 7, infames § porro; quia licet culpa per poenitentiam tollatur, infamia tamen non aboletur, 2. q. 3, Euphemium § hic colligitur.  De hoc nota infra, de temp. ord., ex tenore.  In istis enim criminibus, quae post poenitentiam impediunt executionem ordinis, aut beneficii retentionem, debet episcopus petere licentiam cedendi, quia poenitere non potest nisi renunciet.  In aliis vero criminibus de quibus potest poenitere remanendo in officio suo, non tenetur petere cessionem, arg. illius decretalis infra, de temp. ord., quaesitum.

 Culpae
Hoc est contra illos qui dicunt omne crimen inducere irregularitatem.

 Pauci
Quia res pene contra naturam est, quod quis sit sine peccato, 25. dist. § nunc autem; et 81. dist., Apostolus, in fi.  Simile infra, de praeben., venerabilis.

 Impotens
Talis enim morbus dicitur sonticus, quia cuique rei agendae impedimento est, ff. de re iud., quaesitum; et ff. de ver. sig., morbus.

 Infirmitas
Quia fervor spiritus ad sublimiora conscendit, supra, de renunciat., litteras.

 Plerumque
Nisi esset talis scientia, quam cito addiscere potest, ad quod semper tenetur episcopus, 38. dist., nullus.  Unde dicit Iurisconsultus: si unum pedem tenerem in sepulchro, adhuc addiscere vellem, ff. de fideicommi. liber., apud Iulianum; 24. q. 3, si habes.

 Spiritualium
38. dist., per totum.

 Temporalium
86. dist., fratrem nostrum; et 39. dist., Petrus; 36. dist. § oportet.  Et merito necessaria est scientia spiritualium et temporalium, quia in his alios docere debet episcopus, et ideo aliorum doctrina indigere non debet, 1. q. 7, convenientibus; et in Auth. de sanct. episc. § damus, coll. 9.

 Scientiam repulisti
38. dist., omnes psallentes.

 Tolleranda
Supra, de elect., cum nobis; et infra, de praeben., venerabilis.

 Plebis
Simile 7. q. 1, adversitas § hoc tunc servandum; et 7. q. 1, ibi adunati.

 Culpa
Subditorum, scilicet.

 Fugit
23. q. 4, tres personas.

 Utiliter
Quandoque enim dormire debet severitas disciplinae, 23. q. 4, ne amisso; et 23. q. 4, non potest; et 11. q. 3, quando.

 Elicit
Ut 4. dist., denique.  Et alibi, noli esse nimis iustus, quia iustus quandoque in iustitia sua perit, 2. q. 7, plerumque § de his; et de poen. dist. 1, serpens.

 Esca
Infra, de nov. oper. nunc., cum ex iniuncto.

 Distinguendum
Prout Gregorius distinguit super Ezechielem homilia 7, utrum scandalum sine peccato vitare possumus an non?  Nam in quantum possumus, sine peccato scandala vitare debemus, alioquin utilius scandalum nasci permittitur, quam veritas relinquatur, infra, de reg. iur., qui scandalizaverit.  Veritas enim bonae vitae vel iustitiae numquam deserenda est, veritas disciplinae quandoque.  Tunc autem debet deseri veritas disciplinae quando multitudo peccantium est in causa.  Non tamen volunt defendere malum quod faciunt, arg. 44. dist., comessationes, ubi de hoc; et 50. dist., ut constitueretur; et infra, de cleri. excom., latores.  Si vero defendere volunt malum quod faciunt, et excusare illud quasi ex auctoritate, tunc multitudini parcendum non est propter scandalum, de poen. dist. 6, qui vult, in fi.  Arg. 82. dist., plurimos; et 7. q. 1, adversitas § cum autem, vers. ferrum quippe.

 Hoc verbo
Scilicet, non omne quod in os intrat, sed quod ex ore procedit, coinquinat hominem.  Tunc dixerunt Apostoli, scis quia Pharisaei quorum religio est in cibis discernendis, audito hoc verbo, etc., usque ibi, ut 11. q. 3, inter verba.

 Sinite
Quasi dicat non est curandum de scandalo eorum.

 Regulariter
Alias cum irregularis sit, regulariter ministrare non potest.  Ex his enim quae inordinate sunt acta, non potest aliquid ordinabiliter fieri, infra, de accusat., qualiter et quando 1.  Sed dic regulariter, id est, laudabiliter et utiliter.

 Non potuerit
Id est, non debuerit de iure tempore suae examinationis, et sic est arg. quod illud dicimur posse, quod de iure possumus, 22. q. 2, faciat; et arg. supra, de rescript., sciscitatus.  Sed debuit confiteri saltem in secreto, supra, de elect., innotuit.

 Culpa
Quia non manifestavit impedimentum tempore suae promotionis.  Unde imponi debet sibi poenitentia, cum dispensavit cum eo, ut sequens littera dicit.  Tamen si culpa talis et causa, scilicet, irregularitas, dispensatur cum ipso propter utilitatem ipsius ecclesiae.

 Latet
Arg. pro opinione illorum qui dicunt quod peccata latentia faciunt irregulares, 50. dist., sacerdos; et 50. dist., sacerdotes, a contrario sensu; et 50. dist., de his vero.  Arg. 33. dist., habuisse; et arg. contra 32. q. 5, Christiana, ubi dicit latentia peccata non habent vindictam.

 Et causa
Si ipsa irregularitas occulta est, dispensatur cum ipso propter utilitatem ipsius ecclesiae.

 Zelotes
Id est, zelans et ulciscens peccata, vel exactor castitatis, 1. q. 3, salvator § econtra; et 33. q. 1 § quod autem.

 Patet
A contrario sensu.

 Manzeres
Sicut legitur in historiis, in rubrica, quibus non est fas ecclesiam Dei introire.  Manzer proprie dicitur de scorto natus.  Spurius de concubina.  Nothus de adulterio natus.  Sic dicitur nota febris quae affligit sicut quartana, et tamen non est vera quartana.  Sic Nothus quia videtur verus filius, sed non est.  Et omnes tales illegitimi ab honoribus repelluntur, ut supra, de elect., innotuit; et infra, de fil. presbyt., ut filii; et infra, de fil. presbyt., nimis.  Naturalis dicitur natus de concubina, quae tenetur in domo quasi loco uxoris unica.  Et talis in bonis patris ab intestato succedit in duas uncias paternae substantiae, si alii filii non extent, nec coniunx legitima, C. de nat. lib. et mat., authen. licet patri.  Et in bonis maternis succedit cum legitimis filiis, C. ad senatuscon. Orfit., si qua § ulti.

 Omittamus
Iuxta illud: otis si tollas, periere cupidinis arcus.  Et alibi: quaeritur Egistus quare sit factus adulter?  In promptu causa est, disidiosus erat.  Et dicit Hieronymus ad monachum: semper facito aliquid boni operis, ut te diabolus inveniat occupatum, de conse. dist. 5, numquam.

 Sponsam
Supra, de translat., inter corporalia; et ff. solut. matrim., si cum dotem § si maritus.  Et expone sponsam, id est, ecclesiam miltantem.

 Defigendo manum
Verba sunt Salomonis in parabolis loquentis de fideiussore, qui obligavit se apud extraneum, id est, apud creditorem qui est extraneus, id est, alius a fideiussore et reo principali.  Sic episcopus defigendo manum, id est, per manualem obedientiam obligavit se pro ovibus suis apud extraneum, id est, creditorem, id est, apud Deum qui sibi credidit gregem suum mediantem suo metropolitano, cui obedientiam fecit manualem.  Episcopus enim tenetur reddere rationem Deo pro animabus sibi commissis, si male custodierit oves suas, infra, de reg. iur., quamvis.  Et expone apud extraneum, id est, apud alium, quia Deus est alius ab homine in eo quod Deus, quia Deus est creator, et homo est creatura.  Vel dic quod Deus extraneus est a quocumque Christiano.  Et tamen quilibet Christianus est eius filius.  Filius enim dicitur esse in potestate patris quousque est emancipatus.  Eum emancipato dicitur extraneus sicut quilibet alius, et tamen est eius filius.  Ita Deus emancipavit hominem, cum dedit ei liberum arbitrium faciendi quodlibet bonum vel malum, et ita dictus est extraneus.

 Spiritus ubi vult spirat
Unde Deo eo dicitur: tu spiras ubi vis, tua munera dividis ut vis.  Scis cui des, quod vis, quantum vis, tempore quo vis.

 Vias
Quia non sunt in homine viae eius, 47. dist., sicut § necesse est, in fi.

 Sub lege
19. q. 2, duae sunt; et infra, de regular., licet.

 Indubitanter
Quia nefas est dicere quod scriptura mentiatur, 23. q. 5, quid ergo.

 Pontifex
Beatus Martinus.

 Illius
Scilicet, beati Pauli Apostoli.

 Flore
Id est, operibus virtutum, quia virtutem nullus potest habere sine caritate, quoniam qui habet unam virtutem in actum habet omnes.  Et quia caret una, caret omnibus, 24. q. 1, ubi sana; 32. q. 1, cum renunciatur; de poen. dist. 2, si enim inquit; infra, de reg. iur., defleat.

 Nihil
Iuxta illud Apostoli: si tradidero corpus meum ita ut ardeam, caritatem autem non habeam, nihil mihi prodest, de conse. dist. 4, solet; et de poen. dist. 3, si quis autem, ad finem distinctionis.

 Multis
Ut 7. q. 1, ibi.

 Plus
23. q. 4, quis non.

 Effectus
Iuxta illud: non est in medico semper relevetur ut eger.  Et quandoque est vitium materiae, non artificis, infra, de loc. et cond., propter; ff. ad leg. Aquil., si servus § si calicem; et 43. dist., Ephesiis.  Nec eventus mortalitatis medico qui diligens fuit imputari debet, ff. de off. praes., illicitas § sicuti.  Et sufficit diligentiam adhibere quam potest, 47. dist., quod ad nos.  Et si negotium non habeat effectum, sufficit si sit utiliter coeptum, ff. de negot. gest., sed an ultro § 1; licet secus sit in negotiis pupilli, ff. de negot. gest., si pupilli, in princ.; et ff. de negot. gest., litis.

 Maria
De qua dicitur, Maria vile forum, vas septem daemoniorum, plorans immodice fit apostola de meretrice.

 Illa
Scilicet, vita contemplativa.

 Secura
Ergo potius amplectanda, nam tenere certum et dimittere incertum debemus, de poen. dist. 7, nullus; ff. de ritu nupt., adoptivus § 1.  Sed utraque est certa.

 Ista
Scilicet, activa vita.

 Liae
Lia lippa erat oculis, quae quatuor filios genuit ex Iacob, sed Rachel duos tantum, scilicet Ioseph et Beniamin.

 Legislatoris
Scilicet, Moysi, 36. dist., si quis vult.

 Quapropter
Id est, propter quam causam.

 Ad praesulatum
18. q. 1, statutum.

 Divertenti
Id est, accedenti.

 De licentia
Qui petit licentiam et obtinet compelli debet ut cedat, infra, de renunciat., quidam.

X 1.09.11. Post translationem

 Liberam
Et ideo potuit eligere undecumque.  Et nota quod qui potest eligere potest postulare, supra, de elect., in causis.  Sed econtrario arg. ff. de ritu nupt., generali.  Hic expresse habetur quod uni potest committi potestas eligendi; simile supra, de elect., causam quae.

 Postulandum elegit
Simpliciter eligi non potuerat, quia erat de alia ecclesia, 63. dist., litteras; et 71. dist., fraternitatem.  Sed in postulandum eligi potest, 63. dist., Valentinianus.  Quia episcopus fuerat, ideo non eligi sed postulari debet.  Et haec fuit causa quare fuit postulatus, et non illa, quia de alia ecclesia, ut dixit Io.  De hoc dicitur supra, de elect., cum inter canonicos.

 A priore
Et a capitulo, quia solus prior non posset personam alienare; arg. 12. q. 2, sine exceptione; et 19. q. 3, statuimus.  Cum maior sit alienatio personae quam rerum, 12. q. 1, praecipimus.  Si autem nollet dare ipsum, compelli debet per superiorem, infra, de iure patron., nullus.  Nisi iustam habeant causam non dandi, tunc compelli non debent, 63. dist., litteras; et 71. dist., illud; et 71. dist., de aliena.

 Concilii Constantinopolitani
7. q. 1, hoc nequaquam.

 Et quatuor
Et sunt haec, scilicet, Nicenum, Constantinopolitanum, Ephesinum primum, et Chalcedonensem, 15. dist., sicut.

 Cessante
Arg. est hic quod cessante causa cessat effectus, ut 1. q. 7, quod pro remedio; et 1. q. 1, quod pro necessitate; et 55. dist., priscis; et 61. dist., statuimus § his omnibus; et 61. dist., neophytus; infra, de appell., cum cessante.  Arg. contra 32. q. 1, dixit Dominus; 19. q. 2, duae sunt.  Solutio: si per causam fiat dispensatio vel aliquid consimile, cessante causa, cessat quod factum est ex causa, ut in primis capitulis.  Si vero ius commune statuitur ex causa, licet causa cesset, tamen remanet ius quod statutum fuit ex illa causa, ff. de postulan., hunc titulum § sexum; ut in contrariis.  Vel sic, licet causa impulsiva cesset, remanet ius quod ex ea statutum est, contra 32. q. 1, dixit domnius.  Si finalis est causa, quamdiu durat causa, durat quod ex ea causa statutum est, vel quod ex illa causa fit.  Ea vero cessante cessat constitutum ex illa causa, contra 32. q. 7, usque adeo.  Vel cessat quod ex ea causa constitutum est quando in constitutione dictum est, quod causa cessante cessat constitutio, ut in primis concordantiis.

 Caeco
Unde versus: si caecus caecum conatur ducere secum // in foveam ductor primus cadit, inde secutor.

 Deserendo
Supra, de renunciat., nisi § pro defectu.

 Parentum
Data pecunia vel promissa, 1. q. 5, quaecumque; et 1. q. 5, praesentium.

 Dimittens
Statim cum illum scivit primo petita et obtenta licentia a domino Papa, ut hic dicit.  Et sic non potest renunciare sine licentia Papae, quamvis simoniacus, alias ratihabitio retro sibi praeiudicat, infra, de simon., sicut tuis; vel infra breve tempus, 1. q. 1, constat; et infra, de regular., si quis.  Quod in maleficiis verum est, ff. de vi et de vi arm., praetor ait § quotiens; 34. q. 2, si virgo; C. de transaction., quamvis; et C. quom. et quan. iud. sent. prof., ab eo.

 Nequeat
Quia erga simoniacos nulla misericordia est adhibenda, 1. q. 1, erga simoniacos; et 7. q. 1, praesentium; et supra, de elect., super eo; 1. q. 1, quod quidam; et infra, de simon., nobis.  Sed contra videtur quod possit cum simoniacis dispensari, ut 1. q. 5, quicumque; et 1. q. 1, praesentium; et infra, de simon., de simoniace; et supra, de elect., si alicuius.  Solutio: Vincen. dicit quod talis de iure non potest eligi sive postulari, sed dispensative debet postulari.  Alii dicunt quod si commissa fuit simonia in ordine, nullus potest cum eo dispansare, ut 1. q. 1, erga; et 1. q. 1, quod quidam.  Nec etiam dominus Papa, ut dicunt, quia characterem habet vitiosum, cui renunciare non potest.  Et ideo non purgatur vitium illud, ut 14. q. 6, si res aliena.  Sed hoc non credo, immo potest Papa bene dispensare cum simoniacis qui characterem habent vitiosum, qui scienter simoniam commiserunt, infra, de simon., si quis ordinaverit.  Sed inferiores praelati non possunt dispensare cum sciente, sed Papa.  Hoc ideo quia bene purgatur vitium furti, re furtiva apud furem remanente de voluntate domini, ff. de usucap., si fur, in princ.; et 1. q. 1, quod quidam, vers. si forte militiae characterem; et 1. q. 1, idem in violento detentore; ff. de preca., certe § Iulianus.  Sed cum simonia commissa est ignorante illo cui acquisitum est beneficium, vel qui ordinem vel dignitatem adeptus est ignoranter, possunt episcopi dispensare post liberam resignationem.  Sed in hoc distingue, si beneficium etiam simplex eo modo est adeptus, statim post resignationem potest resumi ad illud dispensative, ut supra, de elect., si alicuius, in fi.  Et capitulum etiam tunc dispensat, ut infra, de simon., ex insinuatione.  In illo qui dignitatem sic est adeptus, distingue si sponte resignet, petens humiliter resignationem admitti, statim potest episcopus dispensare cum illo, et ad eandem praelaturam, arg. 1. q. 5, praesentium, ubi dispensatur in dignitate assumenda cum eo qui sponte renunciavit ordini ignoranter recepto, et arg. illius capituli 1. q. 5, quicumque, circa princ.  Tamen illud loquitur de dispensatione Papae.  Et arg. illius decretalis supra, de elect., si alicuius, a contrario sensu.  Si vero de hoc contendit in iudicio, et electio sua reprobata fuerit, quia simoniace fuit facta, licet eo ignorante, tunc episcopus illa vice et in sua vacatione cum eo non poterit dispensare, sed postea sic, supra, de elect., si alicuius, in princ.  Et ita teneas circa huiusmodi dispensationem simoniacorum.

 Loquitur
Haec interpretatio est super capitulo illo 7. q. 1, hoc nequaquam, exclusis opinionibus ibi notatis.

 Non valebat
1. q. 1, si quis neque.  Ex hoc colligo quod simoniacus sine licentia domini Papae renunciare non potest.  De hoc nota supra, de renunciat., nisi § 1.

 Dimisit
7. q. 1, quam periculosum.

 Locum tantum
Infra, de ordin. ab ep. qui ren. epi., requisivit.

 Ordinem
Id est, ordinis executionem, quia characteri nemo posset renunicare.

 Ex praemissis causis
Quatuor, de quibus dictum est supra in littera, scilicet, propter populi persecutionem, vel corporis infirmitatem, defectum scientiae, vel propter simoniam ab aliis eo ignorante commissam.  Cum quis renunciat propter aliquam causam talem, non prohibetur iterum postulari ad dignitatem episcopalem, ut hic dicit.

 Ordini
Id est, ordinis executioni.  Sed quod si renunciasset ordini, adhuc potest reassumi de licentia Papae, numquid reconsecrabitur?  Non, quia characterem retinuit, 1. q. 1, quod quidam, vers. si forte militiae; 32. q. 7, licite.  Et ideo sola executio sibi deest, quam reassumit de licentia Papae.

 Alioquin
Id est, si non renunciavit ex aliqua de praedictis causis quae fiunt sine peccato, sed ex alia propter peccatum.

 Durum
Non tamen impossibile, quia bene dispensat dominus Papa contra quatuor concilia, et contra Apostolum, dum tamen nihil statuat contra fidem, 25. q. 1, sunt quidam; arg. 34. dist., lector; 82. dist., presbyter.  Quod autem legitur 15. dist., sicut, de articulis fidei intelligitur.

X 1.09.12 Quidam cedendi

 Cedendi cum instantia
Ex eo quod cum instantia perseverando petunt, praesumitur contra eos magis, de poen. dist. 1, divortium; et C. ad Velleia., si mulier, in fi.  Sic etiam pallium cum instantia peti debet, 100. dist., prisca; et ff. de quaest., in criminibus § divus.

 Compellendos
Nota quod aliquis cogitur renunciare obtenta licentia renunciandi, tamen secundum leges re integra recuperabuntur bona quibus cessit, ff. de cess. bon., his qui.  Sed hoc ideo est ne illudatur Papa, sicut si postulatio praesentatur Papae, non potest postea recedere ab ea, supra, de postul. praelat., bonae 2.  Ratio quare compellantur, redditur in littera.  In huiusmodi compulsione, consideret Papa commodum ecclesiae, vel propriam salutem petentis, quorum neutrum vult impediri, et ideo compellitur. 

X 1.09.13 Veniens

 Negante
Et sic per negationem facta fuit res dubia, C. quib. ad lib. proc. non lic., si quis.  Et sic per narrationem et responsionem litis contestatio facta fuit, infra, de litis contest., olim; et supra, de elect., dudum ecclesia.

 Commisisse
Et sic commisit se gratiae capituli tantum.  Sed in veritate non erat probatum quod per hoc litteris renunciasset, quare ipsorum sententia retractatur, quia et si verum esset quod se eorum gratiae commisisset, non videtur renunciasse litteris, nisi expresse litteras ipsas restituisset, supra, de renunciat., sane; et infra, de pact., cum pridem.  Et si commisit se illorum gratiae, et ipsi nullam gratiam faciebant, poterat uti iure suo.  Et est simile, licet eamus ad arbitros in causa appellationis, propterea non renuncio appellationi, immo postea possum prosequi appellationem, nec mihi currit tempus interim, C. de temp. appel., authen. si tamen.  Nec inde debet damnum substinere, unde meruit gratiam reportare, supra, de renunciat., sane; et infra, de fideiuss., pervenit; et infra, de pact., cum pridem.  Sed contra videtur quod tacite videtur renunciasse litteris suis, infra, de offi. deleg., gratum; et infra, de testib., cum venisset; et infra, de his quae fi. a maior. par. cap., ex ore; et infra, de praeben., pro illorum; et C. de iure dot., si stipulatio; ff. de lege comm., post diem.  Et nihil refert an alterum ex aequipollentibus quis faciat, ff. de re iud., in summa; et ff. de recepti., quid tamen § 1; et infra, de verb. sign., in his.  Dic quod per hoc non renunciavit per prima iura, et quia cassata fuit illa sententia.  Simile videtur supra, de renunciat., sane; sed ibi plus petit tradendo litteras adversarii, quare iuri suo renunciavit, hic non tradidit litteras, licet commiserit se gratiae adversarii.  Unde ibi auditus fuit potius iudicis officio quam iure actionis, hic vero ipso iure, vel ibi auditus fuit de iure, ut dicitur ibi in fine ultimae notulae.

 Duo iudices
Et propter hoc solum etiam debuit cassari sententia, cum non appareat quam tertius se excusasset, vel commisisset eis vices suas, infra, de offi. deleg., causam matrimonii; et ff. de re iud., duo ex tribus.  Sed si se excusavit, bene potuerunt procedere, infra, de offi. deleg., prudentiam.  Quod intellige sic, clausula illa, quod si non omnes, etc., erat in litteris, sed ex alia causa fuit cassata sententia.  Et mandatur iudicibus istis ut praebendam illam faciant conferri, ut dicitur in integra in fine.

 Renunciasse iuri
Arg. quod per litteras executorias acquiratur ius alicui impetranti, si non acquireretur ius, quia ei quod non est, etiam renunciari non potest.  Dicas quod per litteras monitorias, praeceptorias sive executorias nullum ius acquiritur, per quod ecclesia sive clerici contra quos impetrantur litterae, obligati sint impetranti, nec aliquod ius habet in ecclesia ante receptionem, sed officium executorum implorare potest ut mandatum Apostolicum exequantur.  Et ipsi mandatum tenentur adimplere.  Et huic officio bene posset renunciare restituendo litteras, et renunciando litteris impetratis et etiam impetrandis.  Quo facto executores ulterius non procedent.  Et sic nec officium iudicis, nec aliud per litteras illas implorare poterat.  Huic officio non fuit renunciatum, supra, de renunciat., sane.  Cum iam executor fuerit prosecutus officium suum, sed litteras tantum restituit, quarum auctoritate fuerat restitutus.  Et inde non obfuit renunciatio litterarum, et ideo de iure fuit auditus, ut notatur in fine ultimae notulae.  Ber.

 Praefixit
Quod quidem bene potuit, et iudex idem facere potest et debet, infra, de appell., oblatae; et infra, de appell., saepe; et terminum praefixit.  Et tunc esset in curia, ut sequitur.  Quandoque statuitur ad iter arripiendum, et tunc sufficit arripere iter in termino, infra, de appell., pervenit 2.  Et in istis casibus litterae ante terminos impetratae non valent, ut dicit illa decretalis infra, de appell., oblatae; et infra, de appell., saepe.  Terminus vero datus a lege est annus, vel ex iusta causa biennium, infra, de appell., cum sit Romana.  Et talis terminus bene potest praeveniri, ut in capitulo infra, de appell., oblatae.

 Minus sufficiens
Sed non videtur quod fuerit contumax ex quo misit nuncium ad impetrandum et contradicendum, cum ipse non appellaverit, sed ille Iohannes, contra quem lata sententia fuit.  Et ideo non debuit sententia contra ipsum ferri, licet forsitan posset in expensis condemnari.  Unde contra infra, de appell., Nicolao, ubi condemnatur appellans in expensis, quia non fuerit prosecutus nisi quo ad impetrandum.  Et ibi non fuit processum super principali.  Potest dici quod in illa decretali infra, de appell., Nicolao, hoc non fuit petitum.  Ille Nicolaus tantum petiit alteram partem in expensis condemnari, quia non miserat sufficientem procuratorem.  Hic vero petiit, ut procederetur ad sententiam informandam.  Vel melius, hic fuit lis contestata, et sententia diffinitiva lata.  Et ideo cum statutus esset terminus ad prosequendam appellationem, et altera pars non fuerit sufficienter prosecuta ad sententiam defendendam, contumax debet reputari, sive sit pars appellata sive appellans, quia iudex appellationis altera parte absente debet procedere ad cassandam vel confirmandam sententiam, C. de temp. appel., cum anterioribus § illud; 2. q. 6, ei qui § appellatore; et infra, de appell., per tuas, ubi de hoc est expressum, qui a non misit nuncium sufficientem, sibi imputet.  Nec potest dici quod citata non fuerit, quia terminus constitutus ad appellationem prosequendam ab appellante vel iudice, vicem obtinet peremptorii, ut eo elapso perinde procedatur ac si peremptorie sit citatus, infra, de appell., saepe.  Et nota quod hic appellatus tenetur mittere nuncium sufficientem ad appellationem prosequendam, si terminus sit praefixus a iudice vel ab appellante, et appellans eodem modo, alias finietur causa altero prosequente legitime.  Et hoc est cum lis est contestata, et appellatur a diffinitiva sententia, sive post litem contestatam, ut hic habes; alias in expensis punitur, ut dicit illa decretalis infra, de appell., Nicolao, quia ibi non fuit lis contestata, et appellatum fuit a gravamine.  Unde non poterat procedi ad sententiam altera parte absente.  Unde punitur tantum in expensis, quia non venit sufficienter instructus.  Si vero appellatio ante litem contestatam a iudice recepta non fuit, nec ab adversario approbata.  Tunc sufficit appellanti mittere procuratorem ad impetrandi et contradicendum, infra, de appell., interposita § 1; salvo eo quod dicitur infra, de appell., extravag. cordi.  Sed cum appellatur a sententia diffinitiva, non refert utrum appellatio approbetur ab adversario vel iudice, salvo eo quod dicetur infra, de appell., extravag. cordi.  Sed considerantur utrum terminus sit praefixus a iudice, vel ab appellante.  Et tunc utraque pars tenetur mittere sufficientem procuratorem ad totam causam, ut hic patet.  Alias procederetur contra absentem tamquam contumacem, ut hic patet, et infra, de appell., interposita.

X 1.09.14 Lectae

 Desperaretur
Sic infra, de regular., sicut tenor.

 Consilium
De quo tenebatur ille aemulus actione de dolo, si fraus intercessit, ff. de regul. iur., consilii.  Et contra illum potest agi de dolo quanti eius interfuit id factum non esse, ff. de dolo mal., arbitrio § dolo.  Et hoc verum est si fuisset solvendo.  Sed hoc non esset, si vera renunciatio fuisset.  Unde in eo casu debet restitui ad pristinum ius, ff. de dolo mal., et eleganter § penulti.; et ff. de eo per quem fac. erit, ex hoc edicto.  Hic ista cessant, quia non fuit hic renunciatio cum effectu.

 Non fecit
Et ideo voluntas talis non obfuit, quia non processit ad factum simile.  Voluntas non sufficit ubi opus est facto, infra, de eo qui mitt. in poss. caus., constitutis.  Et arg. infra, de re iudic., cum aliquibus.  Sed contrarium videtur quod tacite videtur iuri suo renunciasse, infra, de his quae fi. a maior. par. cap., ex ore, ubi ipso facto videtur renunciasse, sicut ipso facto Deum negamus, 11. q. 3, existimant; ipso facto mentimur, 22. q. 5, cavete; et ipso facto appellamus, infra, de appell., dilecti filii 2; et infra, de appell., ut nostrum.  Et eo ipso quod quis salutat praelatum, consentit in illum, quem non potest reprobare, 63. dist., cum Hadrianus.  Nec est opus scripto qui obedientiam suam ipso voluntarii adventus probat officio, infra, de maior. et obed., legebatur.  Contrarium tamen verum est, quod propter hoc non renunciavit.

 Promiserunt
Et sic videtur reassumpsisse obedientiam a qua illos absoluerat, tali modo non poterat, cum esset praelatus eorum, sine licentia episcopi sui, 18. q. 2, abbas pro humiliatione; et 18. q. 2, nullam; et supra, de renunciat., admonet; cum sit de substantia regulae ipsa obedientia, infra, de maior. et obed., cum in ecclesiis.  Item arg. quod re integra licitum est poenitere, supra, de elect., in causis; et ff. de iuris., si convenerit.

X 1.09.15 Dilecti filii

 Insufficientem
Propter insufficientiam debet removeri, 18. q. 2, si quis abbas.  Item propter negligentiam praelatus repellitur, 1. q. 1, si qui episcopi § ecce cum honoris; et iudex similiter, C. de off. praef. praet. Orien., si quos.  Et sic bene debet admitti renunciatio, si fiat debito modo propter insufficientiam, supra, de renunciat., nisi § pro defectu, in fi.; et supra, de renunciat., post translationem § item.  Et Papa hic admittit illam propter negligentiam, infra, de offi. custod., custos ecclesiae.  Et magister propter insufficientiam debet removeri a docendo, C. de prof. et med., grammaticos seu oratores, lib. 10.

 In manibus
Quia ad quem pertinet confirmatio, ad ipsum pertinere debet resignatio, 18. q. 2, abbas pro humiliatione.  Et ideo talis renunciatio non tenuit, arg. supra, de renunciat., quod in dubiis.  Sed quantum ad se bene tenuit, quia non posset repetere.  De hoc dictum fuit supra, de renunciat., quod in dubiis.  Tamen compellitur postea cedere, sed hoc contingit propter insufficientiam.

 Cedere
Nec ad aliam abbatiam se transferre, supra, de consuet., cum venerabilis.

 Electionem
Si non tenuit renunciatio, non tenuit electio.  Sic si aliquis non est legitime destitutus, alius in locum illius non fuit legitime institutus, 3. q. 6, haec quippe; et infra, de accusat., ad petitionem; simile 81. dist., tantis; et 7. q. 1, praesentium.  Item arg. quod si principale non tenet, nec id quod ex eo secutum est, infra, de fide instrum., inter dilectos; et C. de legi. et const., non dubium.  Ber.

