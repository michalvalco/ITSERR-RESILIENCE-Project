X 1.38 DE PROCURATORIBUS

X 1.38.01 Alia quidem

 Portitoribus
Quia constabat istos non habere mandatum ad agendum, non fuerunt admissi.  Unde circa procuratorem actoris distingue utrum certum sit procuratorem habere mandatum, ut quia reus hoc confitetur, vel ipse ostendit mandatum sufficiens vel si neget, probet hoc procurator per testes vel instrumentum.  Et secundum hoc procurator non tenetur satisdare dominum ratum habiturum, sicut nec debet satisdare procurator praesentis et confirmantis vel apud acta procurator factus, C. de satisda., non est iuris.  An cerum sit eum non habere mandatum, aut dubitatur utrum habeat vel non habeat mandatum.  Si certum est eum non habere mandatum, repellitur, ut hic.  Et si velit satisdare non est audiendus nisi sit coniuncta persona, quae admittitur cum satisdatione, nisi appareat de contraria voluntate domini, ff. de procur., Pomponius § ulti.; et ff. de procur., sed et hae personae.  In casibus tamen admittitur contra voluntatem pro libertate, ff. de liber. caus., si quando; ff. de liber. caus., quoniam; et ff. de liber. caus., amplius.  Et pro defensione condemnati, ff. de appellat., non tantum.  Ubi autem dubitatur de mandato, dicebat P. semper esse in electione rei, an velit exigere probationem mandati an satisdationem.  B. dicebat distinguendo utrum reus diceret procuratori, non habes mandatum, et tunc procurator tenebatur probare mandatum; an diceret, dubito an habeas mandatum, et tunc est in optione procuratoris quod facere velit.  Azo dicebat quod in arbitrio procuratoris est, an velit probare mandatum an cavere de rato, quia cum quis tenetur ad alterum duorum, scilicet, probare vel cavere, quod voluerit praestando liberatur, ff. de iure dot., plerumque § ulti.; et C. de condi. indeb., si quis servum.  Haec satisdatio danda est quando de mandato dubitatur, C. de procur., cautio; et ff. ut in poss. legat., si is a quo § 1.  Idem in actore universitatis, ff. quod cui. univ. nom., item eorum § actor.  Item clerici inter coniunctas personas numerantur, arg. 12. q. 2, non liceat.  Item nota quod licet procurator actoris non caveat de rato quando constat de mandato, cavere debet de defendendo, C. de satisda., non est iuris.  Alias denegatur ei actio, ff. de procur., mutus et surdus § poena.  Et de omnibus etiam quae contra ipsam moventur, defendere debet, ff. de procur., omnium; et ff. de procur., non tamen; ff. de procur., non solum.

 Praemonuit
Arg. ad cautelam futurorum habendam, 23. dist., in nomine Domini.  Et exempla praesentia nos cavere praemonent in futurum, 82. dist., plurimos, in fi.; et arg. ff. locat. et conduct., si quis domum § 1; et 1. q. 7, convenientibus.  Hic praesumitur ex praeteritis circa futura.  Sic infra, de praesump., mandata; et infra, de praesump., scribam.

 Mandato
Tria debet continere mandatum, scilicet, nomen eius qui procuratorem eum constituit, et causam ad quam constituitur, et quod ratum habebit quod cum eo factum fuerit, ut ff. de procur., si procuratorem.  Sed pone quod de mandato dubitetur, quia sigillum incognitum est, quid erit?  De eo fieri debet fides, arg. ff. quod cui. univ. nom., item eorum § actor; et ff. de admin. tut., vulgo; et C. de fid. instrum., quidam; et arg. ff. de publican., quicumque.

 Legaliter
Littera sequens exponit hoc verbum, legaliter.  Ex eo quod hic dicitur et legitur, infra, de iudic., causam quae vertitur, colligitur evidenter quod nec praelatus sine consensu capituli, nec capitulum sine consensu praelati potest iudicium exercere nec conveniri, quia nec alienare potest alter sine reliquo, 12. q. 2, sine exceptione.  Nec commutare nec donare, ut ibi dicitur, et infra, de dona., pastoralis; et infra, de his quae fi. a prael., per totum; et eodem modo nec capitulum sine consensu praelati, cum omnes unum corpus intelligantur, infra, de his quae fi. a prael., novit.  Et praeterea dicit lex quod qui non potest alienare, non potest rem in iudicium deducere, ff. de iure delib., ait praetor.  Et per iudicium quaedam alienatio fit.  In iudicio enim contrahitur, sic in stipulatione, ff. de peculi., licet § sed si filius, in fi.  Praeterea si praelatus sine consensu capituli posset agere vel conveniri, et praeiudicaret ecclesiae factum praelati, fraus posset fieri ecclesiae et praeiudicium, quia permitterent, immo procurarent quandoque praelati se conveniri, et facerent collusionem.  Sed contra videtur, quod solus praelatus convenire et conveniri possit, ff. quod cui. univ. nom., constitui, ubi dicit utilis actio administratori civitatis debetur; et ff. de condi. et demon., municipibus; et ff. ad municip., municipes; et C. de iureiuran., cum et iudices § hoc etiam, in fi.; et 12. q. 2, non liceat; et infra, de rebus ecc. non alien., si quis; et supra, de rescript., edoceri, ubi de hoc.  Dicunt quidam quod praelatus potest convenire et conveniri sine consensu capituli per iura praedicta.  Ego dico contra, quod nec praelatus sine consensu capituli nec capitulum sine consensu praelati agere vel conveniri potest per priora iura.  Tamen concedo quod si praelatus vel collegium agat sine consensu alterutrius, et vellet cavere de rato, debet audiri cum sit administrator, et teneatur negotia ecclesiae procurare, ut supra, de rescript., edoceri.  Si vero conveniatur, non debet audiri sine consensu capituli nisi caveat de iudicato solvendo, cum quilibet alter se possit offerre defensioni, si velit cavere de iudicato solvendo, et periculo suo litem suscipere.  Et illa capitula, infra, de rebus ecc. non alien., si quis; et 12. q. 2, non liceat, in speciali casu loquuntur, scilicet, cum agitur de revocatione rei alienatae indebite et male, quia per hoc consulitur ecclesiae, nec potest laedi.  Quod contingere posset in aliis casibus, ubi non agitur specialiter de revocatione rei alienatae indebite, non obstantibus legibus pro contrariis signatis, quia intelligi possunt, scilicet, ut competat actio administranti non quantum ad hoc, ut agere possit solus, nisi caveat de rato, vel nisi habeat speciale mandatum ad hoc.  Nec in rebus ecclesiasticis stamus legibus illis sed canonibus.  Et quo iure non potest componere seu transigere sine consensu capituli, supra, de maior. et obed., humilis; supra, de transact., contingit; eodem iure non potest agere vel respondere sine consensu capituli, arg. ad hoc supra, de maior. et obed., humilis.

 Indicto
Id est, instituto.  Ber.

X 1.38.02 Querelam

 Querelam
Et ita non per appellationem, ut notatur in fine.

 Expensarum
Quas fecerat adversarius veniendo ad terminum coram Wigoriensi delegato a Papa ad petitionem Salubriensis episcopi super ecclesia ipsius.

 Rationabili causa
Si enim non fuisset infirmitate detentus vel alia iusta causa rationabilis fuisset, quare processit contra eum, scilicet, contumacia, bene tenuisset statim condemnatio expensarum, infra, de dolo et contu., cum dilecti; et C. de iud., sancimus; et infra, de appell., reprehensibilis.  Sed numquid reus si non venerit in prima citatione, condemnari debet in expensis?  Hic videtur quod sic, quia propter infirmitatem tantum excusatur, et nisi constiterit hoc, non revocabitur sententia.  Et ita potest quis condemnari in expensis pro prima contumacia, arg. ff. si quis in ius voc. non ierit, ex quacumque § 1.  Et actor condemnaretur si non veniret, ff. de iud., eum quem temere.  Et in concilio Lugdunensi idem dicitur infra, de dolo et contu., extravag. actor.  Et actoris et rei est aequa conditio, ff. de regul. iur., non debet.  Dicunt quidam quod si reus non veniat in prima citatione vel in secunda, etiam non debet condemnari, quia non dicitur adhuc contumax nisi post peremptorium terminum.  Dico quod etiam pro prima et pro secunda citatione puniri debet in expensis, si ad trinam citationem veniat.  Si vero non veniat ad citationem peremptoriam, tunc alias punitur, quia mittitur actor in possessionem rei petitae, vel excommunicatur si missio fieri non potest, infra, ut lite non cont., tuae.  Et si postmodum revertitur infra annum, restituit omnes expensas factas ab eo tempore quo fuit contumax.  Et si non venit ad aliquam citationem, ad omnes expensas condemnabitur, quas fecit adversarius veniendo ad primam citationem et ad secundam et tertiam.  Et sic punitur prima contumacia.  Et eodem modo dico quod debet puniri pro prima contumacia, licet veniret ad secundam; alias deberes dicere quod quando nullo modo venit, non debet condemnari in expensis nisi factis ad terminum peremptorium.

 Detentus
Iusta fuit causa non veniendi, unde probata causa debet revocari quicquid fuit factum contra absentem, ff. de iud., si praetor; et infra, de re iudic., cum Bertholdus; et ff. de re iud., quaesitum § 1.  Quartana tamen non excusat, ut ibi dicit, et arg. 5. q. 3, si aegrotans; 18. dist., placuit; et 93. dist., iuxta.  Dicunt tamen quidam quod tenetur mittere procuratorem ex quo venire non potest, si ita fuerit citatus ut veniat vel responsalem transmittat, infra, de dolo et contu., cum dilecti.  Sed hoc non credo quod propter citationem iudicis teneatur mittere procuratorem si venire non potest, maxime si in gravibus causis quis cogi ad hoc non possit, ut hic dicit.  Et iudex hoc ei auferre non potuit, quia beneficium iuris nemini est auferendum, 28. dist., de his; et in Auth. de nupt. § sed hoc quidem, coll. 4; et ff. de re iud., si se non § si quis condemnatus.  Iudex delegans non potest iubere alterutram partem comparere coram se personaliter, nisi in delegatione hoc contineatur, nisi in certis casibus in concilio Lugduno infra, de iudic., extravag. iuris esse ambiguum; et illa decretalis infra, de dolo et contu., cum dilecti.  Non contradicit, quia Papa hoc fecit ex plenitudine potestatis.  Et alia ratio est quia ille non allegavit nec ostendebat nec probavit iustam excusationem, unde vel debuit ire vel sufficientem mittere.  Quia neutrum fecit de contumacia fuit condemnatus.  Et illud scire debes quod qui ad iudicium vocatur, potest indistincte in pecuniariis causis constituere procuratorem, licet in citatione hoc non dicatur, nisi in duobus casibus, puta si dominus iustior est quam procurator, et si causa sit vehementior, C. de procur., in pecuniariis.  Et ideo non compellitur constituere procuratorem, quia nec reciperetur si veniret, puta si ageretur de administratione sua vel tutela, vel etiam si alias esset ardua.  Nec ita confidit de alio.  Ad hoc enim ostendum debet mittere excusatorem, ne procedatur contra eum, quae sententia non revocabitur nisi causa probata et cum maiori difficultate.  Sed videtur quod quis compellatur constituere procuratorem etiam infirmitate detentus, ff. de diver. temp. praescr., quia tractatus; et ff. de minor., Papinianus, ubi compellitur quis agere indirecte, ne currat ei praescriptio.  Sed a iudice non compellitur, sed ille qui non potest agere ad hoc ut non currat ei praescriptio constituet procuratorem ad agendum, ut litem contestetur.  Sed reus non compellitur dare procuratorem, et ita non contradicunt leges illae.  Item signatur aliud contrarium, supra, de elect., bonae 1; et infra, de appell., constitutus, ubi dicitur sicut misit nuncium, ita potuit mittere procuratorem.  Sed ibi non suberat iusta causa, quia semper tenetur quis ire vel mittere, nisi sit iuste impeditus.  Et tunc debet mittere excusatorem ad allegandum impedimentum, ut hic contingit.

 In gravibus
Qualis erat ista, quia super ecclesia ipsius.

 Absolvere
Videtur quod non fuerit absolvendus, quia qui non appellat a sententia iudicantis acquievisse videtur, et sententia etiam interlocutoria a qua non appellatur, transit in rem iudicatam, infra, de testib., significaverunt; et infra, de re iudic., quod ad consultationem.  Sibi ergo imputandum videbatur, quia non appellavit.  Potest dici quod iste fuit auditus beneficio restitutionis, quia iustam causam habuit absentiae.  Qua probata, absolvitur, quia et diffinitiva sententia revocatur, iusta causa absentiae probata, infra, de re iudic., cum Bertholdus.  Immo videtur quod sententia non teneat, ff. de re iud., quaesitum.  Et interlocutoria, licet transeat in rem iudicatam a qua non appellatur quantum ad litigantes, non tamen quo ad iudicem, quando possit eam revocare, cum viderit eam iniustam, ff. de re iud., quod iussit; prout notatur infra, de appell., cum cessante.  Et ideo auditur iste.  Ber.

X 1.38.03 Ex insinuatione

 Inhibitum
Unde eo ipso procuratoris litteras revocavit, infra, de procurat., in nostra; quod indistincte potuit cum lis non fuerit contestata, et res sit integra, ff. de procur., ante litem; arg. supra, de elect., in causis.  Nam et depositum quandocumque potest repeti, ff. deposi., depositum § penulti.; et sciente adversario hoc fecit.  De hoc dicetur infra, de procurat., mandato.  Et ita sententia nulla fuit lata cum falso procuratore, infra, de procurat., in nostra.
 
 Susciperet
Id est, ne ad suscipiendum iudicium in iure suis litteris uteretur, prout in antiqua decretali continetur.

 Clerici
Arg. quod dicto unius testis sit credendum, arg. infra, de testib., in omni; simile 8. q. 3, talia; et 28. dist., de Syracusanae; et arg. optimum quod uni iurato testi creditur, ff. de dot. praeleg., Theopompus; et ff. quemad. test. ap., omnibus § ulti.; arg. ff. de iureiuran., si duo patroni, 1. resp.  Arg. contra 4. q. 3, si testes § item unus vero, et vers. item ubi numerus; et infra, de testib., licet universis; et infra, de testib., veniens 1.  Item arg. quod dictum archidiaconi istius pro teste uno recipiatur, et sic erunt duo testes, infra, de testib., in omni.  Sed dictum illius non debet sibi prodesse, quia nullus idoneus testis in re sua intelligitur, 4. q. 3, si testes, vers. nullus in re.  Potest dici quod hic erat praesumptio pro archidiacono, et erat reus.  Unde favorabilior, ideo delatum ei fuit iuramentum quod fieri potest et debet, C. de reb. credit., in bonae fidei; et ff. de iureiuran., admonendi.  Et quia per hoc modicum praeiudicatur actori, cum salva sit ei actio sua et in talibus non requiritur ita plena probatio, arg. infra, de re iudic., cum Bertholdus, vers. licet autem; et infra, de in integ. restit., ex litteris.  Et iniquum esset ut per talem fraudem puniretur.  Unde merito debuit ei deferre sacramentum cum uno teste, quia inspectis circumstantiis personarum et causae iudex quandoque debet deferre sacramentum actori, quandoque reo, infra, de iureiur., iuramentum, in fi.  Et hic talis causa est, et talis persona, et optime facit ad hoc ff. de legit. tutor., legitimos.

 Sententia
Cum sit lata cum falso procuratore, et ideo nulla, C. de procur., licet; et infra, de procurat., in nostra, in fi.; et supra, de rescript., ex parte decani.

 Aliud canonicum
Puta excommunicatio, vel pactum de non petendo restitutionem post sententiam, vel res iudicata, vel si ratam habuit sententiam latam cum falso procuratore.

 Probare potuerit
Sed quare iste compellitur probare titulum suae possessionis contra illud, 2. q. 5 § deficientibus.  Et actore non probante reus debet absolvi, 6. q. 5, accusator; infra, ut eccl. ben., ut nostrum; et infra, de caus. poss. et propr., cum ecclesia; ff. de probation., ei incumbit; et C. de edend., qui accusatore; et C. de rei vend., res alienas?  Dicunt quidam quod iste archidiaconus confidens de iure suo sibi onus probandi assumpsit, sic infra, de restit. spol., licet; et 29. q. 2, cuius rei gratia.  Et ita mos probare volenti gerendus est, ff. de probation., circa eum § ulti.  Hanc non credo veram solutionem, propterea dicas quod ideo iste tenetur probare canonicam institutionem, quia cum esset archidiaconus in ecclesia, de iure communi illam praebendam cum archidiaconatu habere non poterat, nisi probaret secum dispensatum fuisse, arg. optimum 100. dist., contra morem; arg. optimum infra, de decim., dudum.  Et per eum qui potuit dispensare, infra, de schismat., fraternitati; et infra, de praeben., praeterea; et infra, de praeben., cum non ignores; et infra, de concess. praeben., litteras; et infra, de concess. praeben., cum nostris.  Et quia in pluribus ecclesiis intitulatus esse non potest, supra, de elect., dudum ecclesia; 70. dist., sanctorum.  Unde propter huiusmodi praesumptionem debet ostendere suam canonicam institutionem, praesumptio enim transfert onus probandi ad reum quandoque, C. de probation., sive possidetis; et infra, ut eccl. ben., ut nostrum.  Sola enim possessio non sufficit in beneficiis ecclesiasticis, nisi adsit canonica institutio, infra, de instit., ex frequentibus.  Unde debet habere litteras suae institutionis, 2. q. 1, legum.  Sicut nec sola possessio facit aliquem decurionem, sed iusta habeat malam fidem, ex quo non fuit legitime institutus quia bona fides exigitur, infra, de praescrip., si diligentia; et infra, de praescrip., quoniam.  Sed hoc non prodesset adversario, nisi ius haberet, supra, de rescript., olim.  Alii dicunt, scilicet, Inno. iiii, quod ex quo est in possessione non compellitur probare suae possessionis, C. de pet. hered., cogi.  Sed littera ista contradicit.  Sed posset suppleri, maxime secundum hoc, vel sic, eo ipso quod adversarius non probat contra archidiaconum satis intelligitur archidiaconus probare suam canonicam institutionem, C. qui milit. poss., super servis, lib. 12.  Littera tamen contradicit.  Quod prius dixi, verius credo.

X 1.38.04 In nostra

 Praesentia
Per inquisitionem quam iste decanus prosequebatur, vel denunciationem eiusdem decani vel exceptionem.  Alias procurator intervenire non posset in criminali, 5. q. 3, in criminali; et infra, de accusat., veniens.

 Procuratores
Simul, et tunc occupantis melior est conditio, infra, de procurat., non iniuste, ubi de hoc.

 Titubasset
Titubare dicitur is qui suspicionem habet super eo de quo contenditur, arg. C. de acq. poss., nemo, in fi.; et C. de condi. indeb., pro dubietate.  Et potest suspectus removeri indistincte ante litis contestationem, sive sit suspectus sive non, arg. supra, de procurat., ex insinuatione; ff. de procur., ante litis contestationem.  De hoc dixi supra, de rescript., ex parte decani.  Nisi sit procurator constitutus in rem suam, et nisi velit uti aliqua retentione, et hoc post litis contestationem, quia tunc de facili non transferetur ab eo causa, ff. de procur., quae omnia, ad fi., vers. plane.

 Revocavit
Et ideo non valuit quod cum eo factum fuit.  Arg. contra C. satisda., non est iuris; et ff. de procur., si procuratorem, ubi dicit quod licet procurator revocetur, iudicium tamen quod cum eo factum est, ratum esse debet.  Illae leges intelliguntur cum vetitus est procurator agere ignorante adversario vel iudice.  Quo casu nihilominus valet quod idem quasi procurator postea fecit, infra, de procurat., mandato, ubi de hoc; et supra, de rescript., ex parte decani.  Si vero adversario sciente revocatum est mandatum, non valet iudicium post revocationem, in quo casu intellige quod hic dicit, et supra, de procurat., ex insinuatione.

 Falsi procuratores
Simile infra, de in integ. restit., ex litteris; supra, de offi. deleg., cum olim abbas.

 Inutilem
Cum in litteris commissionis contineretur ipsos fuisse procuratores, patet quod procuratio fuit praesentata domino Papae, et quod revocatio non pervenit ad ipsum quae ad ipsum vel ad adversarium pervenire debet, infra, de procurat., mandato; potius quam littera de rato quae semper iudici vel adversario exhibenda est, ff. rem rat. hab., ne satisdatio; et ff. de procur., si procuratorem.  Quare videbatur iudicibus, quod calumniose proponeret huiusmodi exceptionem, sed per hanc rationem repellit, quia ipse probare volebat quod essent falsi procuratores, quia poterat esse quod revocatio pervenit ad adversarium, et hoc voluit probare, quod sufficit, infra, de procurat., mandato.  Unde appellatio eius tenuit.  Sed videtur quod litterae istae deberent valere, saltem quo ad hoc ut procederent secundum veritatem negotii, quia hoc fuit tale falsum, quod si fuisset dictum, nihilominus obtinuisset litteras decanus, supra, de rescript., super litteris.  Sed isti falsi procuratores, revocato mandato iudicium sunt ingressi cum adversario, et de consecutivis litteras cum adversario impetraverunt.  Et ideo nil valuit quod fecerunt, quia si non valuit ingressus iudicii, nec commissio super futuro processu; e quia in fraudem hoc fecerunt, et unus alterius odio non debet praegravari, C. de inoffic. testam., si quis in suo.  Simile infra, de simon., nobis.  Et dignus est misericordia qui alieno vitio laboravit, C. de nat. lib. et mat., legem Anastasii; sic 16. q. 1, frater noster, in princ.

 Fidem
Simile supra, de renunciat., in praesentia; et supra, de renunciat., super hoc, arg.; et infra, de praeben., nisi, arg.

 Mentionem
Hoc faciebat praesumptionem pro eis, cum nil dixerunt.  Et hanc praesumptionem elidit probatio in contrarium.  Et est notabile quod iudices in sua relatione debent facere mentionem de exceptionibus propositis et aliis quae rationabiliter proponuntur, arg. infra, de re iudic., inter monasterium.

 Religiosos
Immo per seipsum et unum testem posset hoc probare, supra, de procurat., ex insinuatione; et infra, de iureiur., iuramentum, in fi.; et C. de reb. credit., in bonae fidei.

 Obliti
De nemine praesumendum est quod sit immemor suae salutis, 1. q. 7, sancimus.  Quia quilibet praesumitur bonus, nisi probetur malus, supra, de scrutin., ex parte; et infra, de praesump., dudum.

 Exceptio
Quando dicatur falsus procurator dixi supra, de rescript., ex parte decani.  Et illa est exceptio falsi procuratoris.  Est et alia exceptio procuratoria, scilicet, cum quis non potest esse procurator, veluti miles.  Et non potest opponi litem contestatam cum sit dilatoria, ff. de procur., filiusfamilias § veterani; et C. de procur., ita demum.  Et hanc potest omittere fideiussor, ff. mand. vel cont., si fideiussor § quaedam.  Est et alia exceptio procuratoria, scilicet, non habere mandatum, de qua hic dicitur.  Quia plus est mandatum fuisse revocatum quam non habuisse mandatum, supra, de rescript., ex parte decani, in fi.  Et haec exceptio post litem contestatam potest opponi.  Et hanc exceptionem non debet omittere fideiussor, ff. mand. vel cont., inter causas § mandato.  Et talis exceptio non potest opponi post sententiam, ut hic, et C. de procur., licet.

 Nullum
Ex eo tamen iudicio quod nullum est, solutum non repititur, ff. de iud., de qua re § 2.

 Momenti
Non est hoc speciale in hoc casu, sed idem est in omni exceptione, per quam probatur retro nihil actum esse, ut puta a non suo iudice, 11. q. 1, nemo; et 11. q. 1, in clericorum; C. si a non comp. iud., et in privatorum; simile infra, de re iudic., ad probandum; infra, de except., exceptionem.  Et si quid donetur ab eo qui non potest dare, non valet, infra, de iure patron., quod autem.  Et si donetur ei qui capax non est, infra, de cleri. excom., postulasti; et supra, de aetat. et qualit., cum bonae; C. de inoffic. testam., fratres.

 Irritandum
Irritat hic Papa factum iudicis altera parte absente, ut videtur.  Quia non apparet quod altera pars fuerit praesens et lite non contestata.  Et hoc potest facere iudex appellationis, infra, de appell., saepe.  Sed ibi peremptorii loco est terminus statutus, et ad prosequendum appellationem, C. de temp. appel., cum anterioribus § illud.  Et illud obtinet cum iam est lata diffinitiva sententia, et 2. q. 6, ei qui; et optimum arg. supra, de renunciat., veniens.  Sic ubi agitur de subreptione, infra, de re iudic., cum olim.  Sed credo quod altera pars fuerit praesens, quia numquam proceditur contra absentem nisi citetur tacite vel expresse, et praesumitur ex hoc quod iudices retulerunt negotium ad Papam.  Et sic pars altera fuit praesens in aliis quae acta sunt coram Papa, vel contumaciter absens, quae forte procuravit relationem fieri domino Papae.  Et quod dixit, duximus irritandum, id est, irritum esse ostendimus, infra, ut lite non cont., accedens 1.  Ad hoc probat littera ista, qua probata, etc.

X 1.38.05 Tuae fraternitatis

 Legitimam
Per leges veteres puniebatur mulier convicta de adulterio ad poenam sanguinis, C. de adulter., castitati; et etiam secundum legem Mosaycam lapidatur, 33. q. 5, haec imago.  Hodie vero detruditur in monasterium, C. de adulter., authen. sed hodie; et infra, de conver. coniug., gaudemus.  Et potest vir uxorem convictam de adulterio et condemnatam retinere si vult, et uxor virum, ut dicitur in praedicta authentica.

 Ad poenam talionis
Olim infra sexaginta dies utiles a tempore divortii vir accusare poterat uxorem iure mariti sine metu calumniae, C. de adulter., quamvis adulterii; et C. de adulter., iure mariti; et ff. de adulter., is cuius § ulti.; et ff. de adulter., mariti § praeterea.  Hodie vero constante matrimonio potest eam accusare, et tenetur inscribere ad poenam talionis obligando se, in Auth. ut liceat mat. et avi. § causas, coll. 8; et in Auth. ut liceat mat. et avi. § quia vero plurimas, coll. 8; et hic.

 Si forsan
Hic non notat dubitationem, sed expressivum veritatis, sic 33. q. 2, admonere, circa medium; et de poen. dist. 1, quamobrem; et ff. de rei vend., item si § 1.

 Nomen
Adulterii.

 Locum
In quo commissum fuit adulterium.

 Tempus
Scilicet, annum et mensem admissi criminis.

 In lege civili
Quam habes 2. q. 8, libellorum; et ff. de accusation., libellorum.  Quid contineri debeat in libello accusationis, notatur his versibus: consule mense die coram praetore professus // te deferre reum crimen loca pone sodalem // et licet hora dies non mensis praetereatur.

 Effectum
Quod esset si separentur.  Potest tamen teneri ad aliam poenam, ut perpetuo ei adhaereat, qua carere voluit, 33. q. 5, haec imago; vel ad poenam extraordinariam se obligabit, infra, de accusat., super his.  Item habes hic quod si quid prohibetur una via, altera via non debet admitti, C. si manc. ita ven. ne prost., eam; et ff. de tutor. et curat., scire; ff. de condi. insti., quae sub conditione § si quis; et ff. de bon. libert., quaeritur.  Arg. contra 4. q. 3, si testes § servi neque.

 Mixta
Sicut solet dici de querela inofficiosi testamenti, quae est mixta inter civilem et criminalem.  Civilis est quia qui eam proponit, proponit hereditatis petitionem, ff. de inoffic. testam., qui de inofficioso.  Et in eo accedit ad criminalem, quia si non venit die statuta, postea non auditur, ff. de inoffic. testam., Papinianus § 1; arg. C. qui accus. non poss., si ea; et infra, de accusat., licet. 

X 1.38.06 Cum pro causa

 De mandato
Immo et si non intervenisset mandatum, posset tamen ea peter quae utiliter expendit in negotiis ecclesiae, 12. q. 4, quicumque; ff. de negot. gest., Pomponius; et infra, fideiuss., quod quibusdam; et infra, de deposit., gravis.

 Propter hoc
Simile supra, de elect., ut praeteritae, quia si alias fuisset iturus ad curiam, non posset petere expensas factas, nisi quatenus plus expendisset propter longiorem moram, ff. fam. ercis., ex parte, in princ.; et ff. de negot. gest., si communes.  Distinguitur tamen, quia si egit de mandato sive succubuit sive non, potest petere expensas, ut C. mand. vel cont., etiam.  Sed si egit sine mandato et succubuit, non petet expensas, ff. iudi. solv., iam tamen § in hac.  Istae autem expensae non excedent probabilem modum, ff. de damn. infect., inter quos § ulti.; et ff. de damn. infect., ex damni infecti, in princ.; sic infra, de eo qui mitt. in poss. caus., cum venissent, in fi.; et infra, de sequestra., dilectus, in fi.

X 1.38.07 Quia in causis

 De iure communi
Nota quod universitas potest constituere procuratorem, non obstante quod dicitur.  Procurator est qui mandato domini negotia administrat, ff. de procur., procurator est qui.  Sed universitas loco domini habetur.  Secundum leges procurator constituitur tantum a vero domino, ff. de procur., procurator est qui.  Secundum canones non est differentia in vocabulis, dummodo constet quod habet potestatem agendi et defendendi, infra, de procurat., petitio.  Et quilibet administrator, procurator dicitur, 1. q. 3, salvator.  Sed illa fuit dubitatio, quia scholares non videntur constituere universitatem, cum ius universitatis non sint a principe consecuti, ff. quod cui. univ. nom., neque societas; ff. de colleg., mandatis.  Item quia si esset universitas, syndicum vel actorem deberet constituere auctoritate episcopi, C. de episc. et cler., omnes § nihilominus.  Sed Papa respondet quod de iure communi hoc licet.  Et est verum quod universitas constituit procuratorem, et per ipsum procuratorem iurat, infra, de iuram. calumn., cum causam.  Sed procurator a vero domino constitutus, non iurat de calumnia, sed dominus, C. de iureiuran., cum et iudices § sin autem.  Et scholares possunt habere rectores sive consules suos, C. de iuris., periniquum.

X 1.38.08 Auditis et intellectis

 Processus
Qualiter processerunt non habemus hic.  Sed potest poni diversitas processuum per illam decretalem supra, de rescript., cum dilecta; supra, de offi. deleg., venerabili.

 Ob eos
Et ita cassato principali, cassatur et accessorium, C. de legi. et const., non dubium; infra, de fide instrum., inter dilectos; et supra, de elect., qualiter; et 16. q. 7, et hoc diximus; et infra, de schismat., quod a praedecessore.

 Ad illum
Scilicet, procuratorem vel adversarium vel iudicem, infra, de procurat., mandato.  Et sic revocatio ista pervenit ad iudicem.  Et cum iam esset super processibus conclusum, non obstante tali revocatione potuit super his sententia ferri, cum procurator nihil poterat facere postea.  Unde talis revocatio non impedit sententiam ferri super his in quibus est conclusum.  Et ita quodammodo fertur sententia contra absentem, sed pro praesente reputatur, quia et si praesens esset nihil posset obiicere.  Et si tempestive revocatio fuisset facta non ostensa iudici vel adversario, nihilominus valuisset quicquid fecisset usque ad ostensionem revocationis, infra, de procurat., mandato; et C. de satisda., non est iuris; et ff. de procur., si procurator, in fi.  Sic in iudice tenet quod facit, donec intelligit revocatam iurisdictionem, infra, de appell., si duobus, arg.  Et quamdiu servus habetur pro libero, valet sententia illius, 3. q. 7, infamis § verumtamen; et arg. 9. q. 1, ordinationes; et ff. de off. praes., si forte; et ff. mand. vel cont., si mandassem; arg. ff. si cert. pet., eius qui in provincia.  Si vero revocatio tempestive fuisset ostensa adversario vel iudici.  Quicquid fieret postea, non valeret.  Et sic possunt intelligi supra, de procurat., ex insinuatione; et supra, de procurat., in nostra, ut ibi dicitur.

 Nostro contemptu
Sic supra, de postul. praelat., bonae 2; et supra, de offi. legat., licet; et infra, de appell., intimasti; et C. de relat., si quis.  Quia sic illuderetur superiori, et arg. ff. de succ. edict., successorium § decretalis.

 Pervenerunt
Quia tunc quasi contumax fuit.  Et tunc expectare incoepit.  Simile infra, de sequestra., ad hoc; infra, de dolo et contu., cum dilecti, in fi.  Et hoc in culpa illius episcopi, qui negotium ad curiam procuravit destinari; simile infra, de appell., Nicolao; et infra, de appell., interposita; et infra, de appell., reprehensibilis.

 Facies etiam
Et sic sententia condemnationis profertur antequam constet de futuris expensis.  Unde signatur contra ff. de usuri., cum iudicio § 1, ubi dicitur quod tractus futuri temporis non spectat ad iudicem, hic iam constabat quod facturus esset expensas.  Sed videtur quod sententia quantum ad futuras expensas non teneat, quia non continet certam quantitatem, et incerta sententia nulla est, C. de sent. quae sine cert. quant., haec sententia omnem.  Sed illud habet locum ubi certa quantitas petita est iure actionis vel species, quia si ibi sententia incerta est, non parit actionem rei iudicatae.  Sed istae expensae petuntur officio iudicis pro interesse propter contumaciam alterius partis, et ideo potest condemnari etiam ad expensas factas et faciendas, quas declarabit postea suo sacramento, et fit hic condemnatio expensarum nulla taxatione praemissa, quod est contra id, 3. q. 3, induciae § quod fieri.  Sic et infra, de procurat., constitutis; et infra, de his quae vi met. caus. fi., super eo.  Sed illa taxatio potest fieri postea quando iurabitur super expensis, ut dicit 3. q. 3, induciae § quod fieri.

X 1.38.09 Petitio vestra

 Generales
Licet fuerint generales procuratores, non tamen poterant transigere, ff. de procur., mandato generali.  Nec possunt alienare, nisi fructus aut alia quae de facili corrumpi possunt, ff. de procur., procurator totorum.  Sed numquid alter istorum possit agere vel administrare sine reliquo?  Videtur quod sic, quia in tutoribus et actoribus id servatur, ut alter sine altero administrare possit, ff. de negot. gest., cum alicui; et ff. de admin. tut., decreto, vers. 1; et ff. de admin. tut., Lucius § 1; et ff. de admin. tut., si plures § quamvis; ff. mand. vel cont., creditor § duobus.  Credo quod si insolidum constituti sunt, unus potest agere sine altero, et alia facere prout negotia occupaverint; alias non potest unus agere sine alio, licet in tutoribus aliud sit benigne receptum, ut dicunt illae leges ff. de admin. tut., decreto; et ff. de admin. tut., Lucius; et lex illa ff. mand. vel cont., creditor § duobus.  Intelligitur in eo casu cum insolidum utrique mandavit.  De hoc notatur infra, de procurat., non iniuste, in notula, sic ergo.

 Actores
Secundum canones non videbatur ista dubitatio, quia canon omnes administratores nomine procuratoris intelligit, 1. q. 3, salvator.  Est enim nomen generale, ut supra, de procurat., quia in causis, ubi universitas de iure communi constituit procuratores.

 Intentio
Sic patet quod quando verba generalia sive dubia ponuntur in huiusmodi instrumentis procurationis, recurrendum est ad intentionem constituentis.  Sic etiam de privilegiis, infra, de decim., ex multiplici; supra, de offi. ord., licet; et in rescriptis, infra, de arbitr., exposita; et infra, de restit. spol., audita; supra, de offi. deleg., super eo.  Et in beneficiis conferendis, infra, de praeben., super inordinata; et infra, de praeben., cum olim.  Et illa est causa quia verba debent deservire intentioni, non intentio verbis.  Per verba enim exprimitur intentio, 22. q. 5, humanae aures; et 38. dist., sedulo; et 1. q. 1, Marcion; et infra, de verb. sign., intelligentia; et infra, de verb. sign., propterea; et de conse. dist. 4, retulerunt.  Et facit ad hoc ff. de iud., si quis intentione ambigua.  Arg. contra ff. de pacti., veteribus; et ff. de contrah. empt., Labeo; et ff. de contrah. empt., cum in lege.  Sed illa locum habet in contractibus, ubi venditor debet aperte omnia exprimere.  Alias fit interpretatio contra ipsum.  Et ita manifestum est quod non est semper consideranda verborum forma in huiusmodi constitutionibus, sed quid est eis commissum et in quo officio, quia hoc nomen, procurator, est generale nomen ad quamlibet administrationem.  Et per sequentia quae ponuntur in constitutione, restringitur ad id de quo agitur, ut patet hic.  Unde si diceretur: ego do Titio potestatem agendi et defendendi in causa vel in causis quam vel quas habeo cum tali, sufficiens est mandatum, non obstante subtilitate legali quae in hoc casu solummodo videtur legem imponere verbis, et non rebus, cum sit potius contrarium faciendum, C. commun. de legat., omne, in fi.

X 1.38.10 Accedens ad apostolicam

 Libera
Qui enim agit libertatem debet habere, ut libere confiteatur, et possit esse in iudicio, quia confessio per metum sive timorem extorta non praeiudicat, 31. q. 2, Lotharius; et 15. q. 6, si quandoque; et 22. q. 4, inter caetera, in fi.  Et praecipue in matrimonio, in quo libertas omnimodo restituenda est, et locus providendus est, in quo nulla possit esse formido, 33. q. 2, sive de coniugii.  Et plena debet gaudere securitate cuius est animus indagandus, ne per timorem dicat sibi placere quod odit, infra, de spons., cum locum; et quod quis non diligit, facile contemnit, 20. q. 3, praesens clericus; et coactiones difficiles consueverunt exitus habere, infra, de spons., requisivit.  Sed qualiter agit pro filio, cum mater filium in potestate non habeat, infra, de conver. infid., ex litteris?  Hic agebatur de facto illius mulieris, quia contraxerat cum illo nobili sponsalia nomine filii sui, cum arrhis promissis hinc inde, si staret per alterum quo minus matrimonium perficeretur, quod licet, C. de sponsal., mulier.  Sed poena apponi non potest, et si apponatur, peti non potest, ut praedicta lex C. de sponsal., mulier, in fi.; et infra, de spons., Gemma; et ff. de ver. oblig., Titia, 1. resp.

 Respondendum
Sic ergo debet constitui procurator ad agendum datus, ut possit etiam defendere et respondere adversario, si eum reconveniat.  Alias si non defenderet, denegabitur ei actio, ff. de ver. oblig., Mutius § poena.  Et in expensis alteri parti tamquam contumax condemnatur, infra, de procurat., constitutis, arg.  In qua constitutione debet satisdationem exponere, per quam ipse fideiussor sui procuratoris existat, iudicatum solvi sub hypotheca rerum suarum, Inst. de satisdation. § si vero.  Et quod tempore sententiae erit in iudicio, alias omnia dabit quae in condemnatione veniunt, ut ibidem dicitur.  Et ita plenam habet potestatem.  Et est notabile, quia procurator quandoque non posset cavere iudicatum solvi, quia forsan non habet ibi amicos, qui pro eo velint fideiubere, et ita contumax reputaretur, ex quo sic citatus est, ut hic dicitur.  Sed si hoc fiat, sufficiens erit procurator.  Et hoc habet locum in procuratore rei, qui debet cavere semper iudicatum solvi, quod est dicere, solvere id in quo condemnatur, et quod defendat reum, et quod non commitat dolum, ff. iudi. solv., iudicatum.  Et in procuratore actoris idem est servandum si reconveniatur.  Sed numquid possunt isti parentes litigare de matrimonio filiorum, ut fieret praeiudicium ei contra quem sententiaretur pro matrimonio?  Dico quod sic, dummodo filii consentiant ad hoc, et rata habeant facta parentum, quia perinde habetur ac si ipsi hoc facerent per alios, et praecipue per parentes contrahitur matrimonium, 32. q. 2, honorantur; et infra, de conver. coniug., ex parte tua.  Si vero filii non consentirent factis parentum, tunc non noceret sententia contra aliquem lata ibi enim non potest pater vel mater litigare filio invito, cum ibi solus consensus illorum de quorum coniunctione agitur sit necessarius, 27. q. 2, sufficiat.  Et invitis etiam parentibus contrahere possint, quia quantum ad hoc non dicuntur in potestate parentum esse, infra, de despon. impub., ubi non est.

X 1.38.11 Dilectus filius magister

 Citato
Ad ecclesiam suam per suum procuratorem, ibi enim debet citari, infra, de dolo et contu., causam quae; et infra, de dolo et contu., venerabilis.  Nam ipse fuit Bononiae, ut infra, de eo qui mitt. in poss. caus., si adversarius.

 Generalis
Potest ergo quis constituere generalem procuratorem ad omnia, tam ad iudicia quam ad negotia, ut hic dicit, et supra, de procurat., petitio.  Tamen talis procurator transigere non potest, nec alienare.  De hoc dixi supra, de procurat., petitio.  Immo quilibet tenetur dimittere procuratorem, alias procederetur contra absentem, si non defenderetur, ff. ex quib. cau. maio., item ait; et ff. ex quib. cau. maio., ergo.  De hoc dixi supra, de offi. deleg., consultationibus.

 Cedere
Ad hoc enim dantur induciae deliberatoriae, ut intra illas deliberet an cedat vel contendat, 3. q. 3, induciae § offeratur.  Sed iste procurator per se deliberare non poterat, utrum deberet cedere vel contendere super facto alterius, unde debebat consulere dominum principalem.  Ergo induciae tales esse debebant quod posset illum requirere.  Unde cum hoc non facerent, iusta fuit appellatio.  Terminus enim semper constituendus est secundum distantiam locorum et negotii et personarum qualitatem, infra, de appell., cum sit Romana; et ff. de iud., nonnumquam.  Et ex hoc patet quod huiusmodi induciae deliberatoriae arbitrariae sunt, quia debent moderari secundum locorum distantiam et personarum et negotii qualitatem, licet dicatur viginti dierum gaudeat induciis, immo plus vel minus, secundum quod visum fuerit iudici expedire, infra, ut lite non cont., quoniam § si vero.  Aliae vero induciae, puta quae dantur ad appellandum, non sunt arbitrariae, nam ibi iudex nihil habet officii, infra, de re iudic., quod ad consultationem; et 2. q. 6, biduum; quae sunt decem dierum, ut 2. q. 6, anteriorum.  Et induciae quae dantur condemnatis in causa pecuniaria non sunt arbitrariae, ff. de re iud., si se non § si quis; nisi causa cognita, et iusta de causa, ff. de re iud., qui pro tribunali.  Tamen quidam illas dant ad arbitrium secundum consuetudinem loci.

X 1.38.12 Constitutis in praesentia

 Suae uxoris nomine
Forte nomine uxoris suae recepit iste obligationem a priore, mutando ei pecuniam uxoris nomine illius, aut pro contractu pro qua etiam sine mandato agere posset in rebus ipsius praestita cautione de rato, C. de procur., maritus.  Sed si maritus habeat mandatum, non potest agere nisi quatenus in mandato continetur, ut ibi dicitur in fine legis praeallegatae.  Sic etiam nomine alterius quis recipit institutionem sive investituram, infra, de praeben., accedens; et nomine alterius quis recipit usuras, quod esse non debet, 46. dist., sicut non suo.  Sic et nomine uxoris sibi potuit obligare priorem per stipulationem, sed uxori simpliciter non potuit, dicendo: promittis uxori meae solvere tantam pecuniam?  Quia alteri per alterum stipulari vel pacifici nemo potest, Inst. de inutil. stipul. § alteri; ff. de ver. oblig., stipulatio ista § alteri.  Nec factum alterius potest quis promittere, Inst. de inutil. stipul. § si quis alium, et in praedicta lege ff. de ver. oblig., stipulatio ista, in princ.  Sed si uxor agere velit pro tali obligatione, numquid est praeferenda illa viro, et an vir posset agere invita uxore?  Non, quia utilis actio acquisita uxori, praefertur directae acquisitae marito, nec potest agere ea invita, ff. de procur., si procurator, ubi dicitur quod si procurator meus stipulatus fuerit satisdationem, iudicatum solvi, utilis actio mihi datur, nec potest agere procurator me invito.

 Illicentiatus
11. q. 3, certum.  Ideo contumax reputatur, quia nullum responsalem sufficientem dimisit.

 Ad agendum
Ideo non valuit mandatum, quia cum prior esset reus, debuit dimittere procuratorem ad defendendum et non ad agendum, nisi vellet reconveniri actorem, et ideo contumax reputatur, quia non dimisit idoneum.  Qualiter autem debet dimittere quis procuratorem idoneum et sufficientem dictum est supra, de procurat., accedens.  Et iste procurator noluit eum defendere, quod si fecisset, non fuisset condemnatus prior in expensis, sicut credo.

 Taxatione
Quae semper debet praemitti ante condemnationem, 3. q. 3 § offeratur; et etiam iuramento praemisso, 2. q. 1, in primis; et infra, de his quae vi met. caus. fi., super eo; quod debuit hic praemitti.  Et sic nota quod sententia super expensis pro contumacia potest ferri in absentem, et hoc est quod dixi supra, de procurat., querelam.  De expensis scilicet, quia non venit, vel si venit et recedit sine licentia, condemnatur in expensis.

 Fine litibus
Infra, de dolo et contu., finem; et infra, de dolo et contu., venerabilis.  Ber.

X 1.38.13 Mandato procuratoris

 Mandato procuratoris
De mandato procuratoris actoris dictum est supra, de procurat., alia.  In mandato enim procuratorio debet contineri praecipue nomen eius qui constituit procuratorem, et nomen procuratoris, et in qua causa, et quod ratum habebit quod cum eo actum erit, sicut in litteris de rato, et coram quibus iudicibus, maxime si sunt delegati.  Coram ordinario enim non est necesse multum quod fiat de eo mentio, ff. de procur., si procuratorem.  Et istae litterae mitti debent adversario, ut certus sit, quibus relevatur procurator a satisdatione de rato cum de mandato dubitatur, ut ibi dicitur.  De mandato procuratoris rei omnino constare debet, et si non ostendatur mandatum, repellitur, nec admittatur tamquam procurator etiam si dubitaretur, nisi vellet se offerre defensioni.  Et sive quis habeat mandatum sive non, et quantumcumque sit idoneus procurator rei, debet praestare aliquam aliam cautionem, scilicet, iudicatum solvi, C. de satisda., non est iuris; et ff. de procur., qui proprio § qui alium; et ff. de procur., minor, in fi.; et Inst. de satisdation. § si vero.  Quae clausula, scilicet, iudicatum solvi, tria continet: scilicet, quod defendat reum in causa, et quod dolum non committat, et quod solvat iudicatum.  Et hoc ipsum quod verbum sonat, ff. iudi. solv., iudicatum solvi.  Et haec satisdatio debet interponi ab ipso domino quando praesens constituit procuratorem dum convenitur.  Et si absens extra iudicium constituitur, cautionem interponat pro suo procuratore, per quam fideiussor existat sub hypotheca rerum suarum, Inst. de satisdation. § si vero; alias ipsemet procurator exponere debet praedictam cautionem, quantumcumque locuples sit et idoneus, ut dictum est.  Cautionem vero de rato non praestat procurator rei, scilicet, rem ratam dominum habiturum, cum et si ille, scilicet, dominus, ratum non habeat, ipse solvat de bursa sua, quia revocare non potest dominus.  Porro ubi revocare posset vel retractare quod actum est, debet procurator praestare cautionem rem ratam dominum habiturum, ut cum quasi defensor convenitur rei vendicatione, vel communi dividundo, vel familiae erciscundae, vel finium regundorum, et ecclesia vel minor, et restitutionem in integrum postulando, et causa status cum servus clamat in libertatem contra procuratorem domini, duplicem cautionem praestat procurator rei, iudicatum solvi et rem ratam dominum habiturum, ff. de procur., Pomponius § sed et is; et ff. de procur., si defunctus § ulti.  Quia in hoc iudicio utraque persona sustinet vicem duarum personarum, infra, de probat., ex litteris; et ff. de procur., non solum § si status; et ff. de procur., non solum § est et casus.  Et cum tutor postulatur suspectus, et ipse per procuratorem defenditur, ff. de procur., non solum § ulti.  Et huiusmodi cautiones ante litis contestata peti debent, ff. de procur., Pomponius § ratihabitionis.  Procurator universitatis sive collegii cautionem de iudicato solvendo non praestat, quia sustinet vicem universitatis, et iurat de calumnia in animam propriam, infra, de iuram. calumn., in pertractandis; et infra, de iuram. calumn., imperatorum; et C. de iureiuran., cum et iudices § sin autem; quia quasi dominus intelligitur sicut et tutor, ff. pro empt., qui fundum § si tutor; arg. ff. rem rat. hab., actor; nec tutor cavet de iudicato solvendo, C. de admin. tut., sancimus § defensionem; sicut nec verus dominus illam praestaret, Inst. de satisdation. § sed hodie.  Et ideo de necessitate est istud officium, supra, de procurat., quia in causis.  Sed officium procuratoris est voluntarium, quia nemo compellitur constituere procuratorem, supra, de procurat., querelam.  Alias non esset differentia inter procuratorem privatae personae et syndicum universitatis.

 A domino revocato
Circa huiusmodi revocationem notabis: cum aliquis revocat mandatum factum procuratori ad agendum vel defendendum constituto, aut revocatio pervenit ad procuratorem tantum, aut etiam ad adversarium vel iudicem.  Si tantum ad procuratorem non praeiudicat adversario, quia iudicium quod idem quasi procurator postmodum est expertus, ratum esse debet, ut hic, et supra, de rescript., ex parte decani; et ff. de procur., si procuratorem, in fi.; et C. de satisda., non est iuris; etiam ante iudicium coeptum, ff. iudi. solv., si ante; ad idem ff. de solut., qui hominem § si Titium; et ff. de solut., si quis servo; et ff. de solut., cum quis § 1.  Et si pater iusserit filio credi, postmodum ignorante creditore mutaverit voluntatem, cessat senatusconsultum, quoniam initium spectandum est, ff. de Maced., si tamen.  Et si dicam: qui voluerit cum servo meo contrahere, periculo meo contrahat, possum mutuare voluntatem, si certificavero creditorem, ff. quod iuss., merito, 1. resp., in fi.  Si vero revocatio perveniat ad iudicem vel ad adversarium, quicquid fit cum eo tamquam cum falso procuratore non valet, ut hic a contrario sensu, supra, de rescript., ex parte decani.  Postea non procedat iudex cum illo procuratore, supra, de procurat., auditis.  Et sic intelligitur quod dicitur supra, de procurat., ex insinuatione; et supra, de procurat., in nostra.  Qui enim vult revocare procuratorem certificare debet adversarium vel iudicem, ut hic dicit.  Sicut litterae de rato mittuntur iudici et adversario, ff. de procur., si procuratorem; ff. rem rat. hab., ne satisdatio; sic multo fortius litterae revocatoriae.  Sed quare dicit, post litis contestationem?  Innuitur a contrario sensu quod ante litis contestationem posset revocatio fieri, etiam ignorante iudice vel adversario, et quod necesse non sit significare iudici vel adversario, sic videtur loqui decretalis supra, de procurat., ex insinuatione; et supra, de procurat., in nostra.  Ex littera illarum numquam colligitur, quod revocatio pervenerit ad iudicem vel adversarium, et tamen revocatur quod factum fuit per illos procuratores.  Sed ibi suppletur quod revocatio pervenerit ad adversarium.  Sic ergo supple hic maxime, quia idem est ante litem contestatam et post litem.  Sic enim multi possent decipi, si sola revocatio procuratoris sufficeret, si non denunciatur adversario vel iudici, quandocumque fiat revocatio, certificandus est adversarius, alias imputet sibi quod hoc tacuit.  Arg. contra ff. mand. vel cont., si mandassem.  Illud in negotiis ubi non decipitur venditor, hic decipitur adversarius, et ideo secus.  Sed si revocatio sit missa procuratori ante litem contestatam et ipse occultat hoc, videtur quod procuratori sit imputandum quod eam non ostendit, et sententia quantum ad eum valeat, sed non quantum ad dominum, quia se liti obtulit alienae, ff. rem rat. hab., cum minor § falsus; et ff. de iud., de qua re § 2; et ff. de rei vend., is qui se obtulit; et lex praedicta ff. de solut., si quis servo, in fi.  Sed hoc forsitan posset habere locum cum procurator est solvendo, alias non arg. praedictarum decretalium supra, de procurat., ex insinuatione; et supra, de procurat., in nostra.  Vel dic quod tenet sententia, et imputet sibi dominus qui hoc non insinuavit iudici vel adversario, ut probat hic littera.  Item ex hac littera videtur quod etiam post litem contestatam indifferenter revocari possit absque causae cognitione, et ideo contra; ff. de procur., post litem autem contestatam.  Non est contra, quia hoc non habet locum quando procurator consentit.  Si vero procurator nollet, debet hoc fieri causa cognita, tamen non procederetur in causa post revocationem, nisi post causam cognitam.  Et tamen non debet audiri procurator qui sibi assumpsit procurationem vel se asserit procuratorem, quia hoc ipso suspectus est, et ita semper removeretur, ff. de procur., quae omnia.  Sed hoc dicit procurator, ut sine nota suspicionis removeatur, ut lex praedicta, ff. de procur., quae omnia.

 Vel
Pro, et alias sequeretur a contrario, quod si revocatio ad alterum pervenisset, valeret quod cum eo factum esset, quod non est verum.

X 1.38.14 Non iniuste iudex

 Filiusfamilias
Filiusfamilias etiam sine mandato pro patre admittitur ad agendum et defendendum, praestita satisdatione.  Immo et si esset minor, quia iustius est talem admittere quam absentem inde sensum condemnare, C. de procur., exigendi.  Item potest constitui procurator ad agendum et defendendum, ut hic dicitur, et ff. de procur., filiusfamilias § ipse quoque.  Unde iudex iuste fecit qui illum admisit, nisi esset minor, quem non debuit admittere, quia si decipiatur potest restitui ipse et fideiussores eius, ff. de procur., minor; nisi forte pro parte ad defendendum ex benignitate, et non de rigore, ut in C. de procur., exigendi.

 Ad futuras
Ad praesentes et futuras lites bene datur procurator in diem et sub conditione, et in perpetuum, et ad tempus, ff. de procur., item et ad; et ff. de procur., et in perpetuum; et ad unam causam, et ad plures, et ad omnes, ut ff. de procur., procurator est qui; et ff. de procur., mandato; et supra, de procurat., dilectus.  Et praesens et absens dari potest, ff. de procur., procurator est qui, in fi.; nec datur invitus, C. de procur., invitus.  Et debet expresse consentire, alias invitus videtur datus, ff. de procur., filiusfamilias § invitus.  Et quilibet qui non prohibetur, dari potest, quia prohibitorium est hoc edictum, ff. de procur., invitus § 1; et certus debet esse procurator, ff. de procur., dummodo.

 Cum aliis
Sic ergo patet quod plures procuratores simul dari possunt, 2. q. 6, post appellationem § forma, in fi.; et infra, de testib., insuper; et ff. de procur., pluribus; et ff. de admin. tut., decreto § 1.  Sed numquid ambo, vel etiam si sunt plures simul agere debent, vel unus sine altero?  Videtur quod unus sine altero agere non possit, arg. supra, de offi. deleg., causam matrimonii; et ff. de re iud., duo.  Dicas, si plures dati sunt simul insolidum, potior est conditio occupantis, ut hic.  Unde supple hic, insolidum; simile ff. de procur., pluribus; et ff. de leg. 1, si pluribus, in fi.; et infra, de appell., ut debitus; et supra, de rescript., capitulum; sic ff. de admin. tut., decreto, in fi.; et ff. de ver. oblig., si Titius; arg. ff. de duob. reis, ex duobus.  Quandoque tamen ille dicitur occupare qui primo ad sententiam venit, ff. de peculi., si vero; et ff. de noxal. act., si quis.  Sed si simul occurrerent ad litem contestandam, iudex tunc potest eligere magis idoneum, ne repugnantia inde contingat, et si unus negaret, et alter concederet, ff. de accusation., si plures; et ff. de admin. tut., decreto, in fi.  Si vero non sint dati insolidum, sed simpliciter, tunc neuter agere potest vel defendere sine reliquo, et sunt simul admittendi, sicut iudices qui dantur sine clausula illa: quod si non omnes, etc.  Sed idem videtur dicendum sive addatur insolidum, sive non, cum ratio illius legis ff. de accusation., si plures § quamvis; et ff. de admin. tut., decreto, nihilominus remaneat.  Et ideo forte non ponitur hic in textu, insolidum, quia adversarius ab initio providerat sibi, ut iudex magis idoneum admitteret.  Ber.

 Temporibus
Ponit tenorem illius legis ff. de procur., si quis cum procuratore § ulti.; in quo casu non est melior occupantis conditio, quia dando secundum, priorem revocare videtur, ut hic dicit, et lex praedicta ff. de procur., si quis cum procuratore § ulti.; nisi dando secundum exprimat quod priorem vult durare in procuratorem; ff. de leg. 1, si pluribus; sicut est in iudicibus, quia secundum rescriptum derogat primo, supra, de offi. deleg., coram.  Ad unam litem, plurium personarum et unus et plures procuratores dari possunt, ff. de procur., si quis cum § unus.  Quandoque tamen plures personae non possunt agere vel experiri, nisi per unum defensorem, seu defendere, ut ubi plures fideiussores sunt, et volunt defendere eum pro quo fideiusserunt iudicatum solvi, ff. iudi. solv., iam tamen § si tamen.  Et plures heredes necesse habent dare procuratorem, ne actor incommodo afficiatur, si defensor in plures personas dividatur, ut in lege praedicta ff. iudi. solv., iam tamen § si tamen; et ff. de exerc. act., ne in plures.  Idem est in redhibitoria, ff. de aedil. edict., quod si nolit § si plures.  Idem est ubi ille qui agebat iudicio familiae erciscundae communi dividundo finium regundorum decessit pluribus heredibus relictis, quia ad omnia omnes unum procuratorem dare debent, ff. fam. ercis., si familiae erciscundae; et ff. de procur., licet, in fi.

 Contra ipsum
Bene dicit, contra ipsum, quia in persona procuratoris semper formanda est sententia, alias non tenet, C. de sent. et interloc. om. iud., non videtur; sive ab initio, sive post litem contestatam procurator intervenit, C. de procur., nihil.  De hoc dixi supra, de elect., querelam.  Et nota quod iste § ponit tenorem illius legis, C. de procur., invitus.

 Appellare
Procurator ergo appellare tenetur, sed prosequi non cogitur, C. de procur., invitus.  Quod si non fecerit, imputatur ei, ff. de negot. gest., liberto § ulti., in fi.  Vel saltem denunciare tenetur domino sententiam latam contra ipsum, ut dominus appellet si voluerit, quia culpa ipsius amisit causam, et ipse non poterat divinare, unde imputatur sibi; simile ff. mand. vel cont., si fideiussor § si cum debitor.  Et hoc est verum cum dominus nescivit.  Si vero scivisset, certiorari non debuit, ff. de act. emp. et vend., si res vendita, in fi.; et supra, de rescript., ab excommunicato.  Unde tunc sibi imputet dominus quod non appellavit.  Vel potest dici quod appellare tenetur procurator, vel domino denunciare, quia hic non distinguitur utrum dominus hoc sciat vel ignoret contra se iudicatum, alias mandati tenebitur, nisi alterum faciat, nisi iusta causa eum excuset, ut dicit littera sequens, puta iustus metus, tunc denunciet domino, infra, de appell., si iustus; vel inopia, sicut dicitur de fideiussore condemnato ultra verum debitum.  Qui non potest propter inopiam appellare debet hoc denunciare principali personae, ff. mand. vel cont., si procuratorem § si ignorantes.  Ber.

X 1.38.15 Consulti sumus

 Iurati
Per hoc videbatur quod procuratio non valebat, quia maior et iurati per quos communitas regebatur, erant excommunicati.  Ipsi quasi caput universitatis censentur, et ipsi iurant pro causis universitatis, C. de iureiuran., cum et iudices § hoc etiam, in fi.; ff. de condi. et demon., municipibus; ff. ad municip., municipes.  Huiusmodi maioribus cura totius reipublicae commissa est, ut dicit lex illa ff. ad municip., municipes.  Unde videtur quod institutio procuratoris non valeat, et sic ille procurator debet repelli, cum auctores illius non reciperentur, infra, de testib., licet ex quadam.  Sed quid dices, imperator est excommunicatus, impetravit litteras pro non excommunicatis etiam credentibus illum non esse excommunicatum, vel etiam credentibus.  Numquid valent litterae, ut per eas procedatur?  Videtur quod sic, quia non refert per quemcumque preces oblatae sint, C. de precib. imper. offer., universis.  Et mulier etiam admittitur ad impetrandum, quae alias ad iudicium pro alio non admittitur, ff. de regul. iur., feminae; C. de procur., alienam.  Super hoc dicas quod tales litterae bene valent et tenent, licet imperator qui eas impetravit, repulsus fuisset ab impetrando.  Si vicecancellarius illum excommunicatum scivisset, cum etiam si principalis dominus eas impetrasset, valerent eo absoluto, infra, de except., extravag. pia.  De hoc teneas secundum quod ibi notatur in glossa, sed mirum.  Sed videtur quod litterae impetratae ab excommunicato non valeant, per hoc quod dicit, si maior et iurati excommunicati essent expressi in litteris procurationis, procurator eorum deberet ab impetrando repelli, et ipsi iidem repellerentur.  Ergo multo fortius litterae impetratae ab excommunicato non valent, quia si excommunicatus repellitur ab impetrando, et litterae impetratae ab ipso repellendae sunt.  Hoc ita intelligendum est, cum vicecancellarius et alius qui litteras concedit, scit illos, scilicet, maiorem et iuratos excommunicatos, tunc debet procurator eorum repelli ab impetrando, quia et ipsi repellerentur, et ita non licet eis per alium quod per seipsis non liceret, infra, de testib., licet ex quadam.  Excommunicati publice nec per se nec per alium ad agendum vel impetrandum, ut agant, admitti debent, infra, de except., exceptionem, in fi.  Si vero vicecancellarius ignorat impetrantem excommunicatum, nec contra ipsum excipiatur et litteras obtinuerit, valebunt, et poterit agere per eas cum fuerit absolutus, infra, de except., extravag. pia.  Ber.

 Expressi
Expressio ergo nocet hic, quia per hoc apparet quod eorum mandato fuit constitutio facta tamquam maiorum.  Unde non valet, quia si maior de universitate, puta administrator, consules, praelatus excommunicati sint, universitas agere non potest, quia quasi mortua tunc habetur; 11. q. 3, nemo episcoporum.  Et ita quasi vacare intelligitur, unde agere non potest, infra, ne sede vac. nih. inn., novit; infra, ne sede vac. nih. inn., illa; et infra, ne sede vac. nih. inn., constitutis.  Idem est si in procuratione non sint expressi, dum tamen constet quod eorum auctoritate constitutio sit facta, ut hic dicit.  Sed cum expressi sunt, tunc constat, et sic expressa nocent, non expressa non nocent, ff. de regul. iur., expressa.  Et quia eorum auctoritate factum est, proprium factum censetur, quia omnia nostra facimus quibus auctoritatem impertimur, C. de vet. iure enucl., Deo auctore § sed neque, in fi.

 Procuratoris
Puta quia dicebatur in procuratione: talis communitas fecit Titium suum procuratorem ad impetrandum, et maior et iurati interposuerunt suam auctoritatem.

 Tales
Et ideo imputatur, quia non debebat illos ad hoc associare; simile supra, de elect., scriptum, in fi.  Et est arg. quod utile vitiatur hic per inutile, arg. ad hoc 9. dist., si ad sacras; et supra, de offi. deleg., super quaestionum § si vero; et 3. q. 9, pura; et ff. de aedil. edict., cum eiusdem.  Sic et una ovis morbida totum gregem inficit, 24. q. 3, resecandae; et infra, de statu monach., ea quae, 1. resp., in fi.; et supra, de offi. deleg., cum super.  Arg. contra quod non noceat factum illorum, supra, de elect., illa; et infra, de cleri. excom., si celebrat; et supra, de elect., cum Wintoniensis; et C. de transaction., si ex falsis; et infra, de re iudic., cum I et A.  Sed dato quod valeat constitutio et impetratio litterarum, quia non sunt expressi in constitutione, vel alii ignorabant illos esse tales, sed communi voluntate omnium hoc factum est, numquid poterit agere universitas vel collegium per syndicum auctoritate illarum litterarum constitutum ab illis et ab aliis communiter, si obiicitur quod maior, scilicet, administrator, praelatus et aliqui de maioribus sint excommunicati, et paratus sit hoc probare excipiens?  Et videtur quod sic poterit agere, quia sicut valet constitutio ad impetrandum, ita debet valere constitutio syndici ad agendum, dummodo constitutio syndici similis sit constitutioni procuratoris.  Sed videtur quod hoc esse non possit, quia in syndicatu debent exprimi maiores personae, et alii etiam, et praecipue praelatus administrator, ut appareat an sint duae partes vel maior pars universitatis, ff. quod cui. univ. nom., plane.  Et collegium sine praelato non convenit, nec convenitur infra, de iudic., causam quae vertitur.  Sed hoc non potest constare nisi exprimantur nomina in ipsa constitutione.  Vel satis potest dici quod litterae valeant praedicto modo impetratae.  Constitutio tamen syndicatus non valeat nisi illi absolvantur, nec est hoc inconveniens, quia unus solus vel pauci de capitulo possent impetrare litteras pro ecclesia vel constituere procuratorem ad hoc, cum sint coniunctae personae, ut arg. supra, de rescript., nonnulli; et 12. q. 2, non liceat.  Ber. 

