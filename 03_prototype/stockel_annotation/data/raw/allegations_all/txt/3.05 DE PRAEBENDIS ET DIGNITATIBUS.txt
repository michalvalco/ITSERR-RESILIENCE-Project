X 3.05 DE PRAEBENDIS ET DIGNITATIBUS

X 3.05.01 Ut nullus

 Pueri
Supple statuimus.

 Iure consanguinitatis
Hoc intellige de bonis ecclesiasticis ut dicit littera, vel de his quae intuitu ecclesiae quaesita sunt.  Illa enim neque ex testamento nec ab intestato transeunt ad consanguineos, sive sint bona mobilia sive non, sed ecclesiae remanent.  Alia vero bona quae intuitu personae vel de hereditate alicuius pervenerunt ad eos, transeunt ad consanguineos ab intestato vel ex testamento secundum dispositionem clericorum, infra, de testamen., quorundam; et infra, de testamen., cum in officiis; et infra, de testamen., ad haec; et infra, de testamen., relatum est 2.  Et ita hereditaria successio in ecclesia locum non habet, 8. q. 1, Apostolica; et supra, de fil. presbyt., praesentium; et supra, de fil. presbyt., conquerente; et supra, de fil. presbyt., ex transmissa; et infra, de decim., ad haec; et infra, de iure patron., consuluit; et infra, de instit., ad decorem.

X 3.05.02 Non liceat

 Clericos
Indistincte dicit de omnibus.  Et ideo videtur quod omnibus teneantur in quibusdam ordinibus.  Arg. supra, de fil. presbyt., proposuit; et 28. dist., de his.  Appellatione enim clericorum omnes in minoribus ordinibus et maioribus constituti continentur, 11. q. 1, de persona; 21. dist., cleros; et 21. dist., clericos.  Nisi habeat de suo unde vivere possit, infra, de praeben., episcopus; et infra, de praeben., tuis quaestionibus.  Ecclesia tamen Romana non consuevit cogere episcopos nisi pro his qui sunt in sacris ordinibus, infra, de praeben., cum secundum Apostolum.

 Vivere
Arg. contra 70. dist., neminem; et 70. dist., sanctorum.  Illud corrigitur in odium episcoporum, infra, de praeben., cum secundum Apostolum.

X 3.05.03 Ratio nulla

 Applicetur
Id est, approprietur, scilicet ut tamquam proprium reputet quod est ecclesiae.  Et sic non obviat quod hic dicitur, divisioni praebendarum.  Sic exponitur 25. q. 1, quae ad perpetuam; 12. q. 1, nulli § si ergo.

X 3.05.04 Episcopus

 Diaconum
Id est, de subdiacono, infra, de praeben., cum secundum Apostolum.  Et idem videtur de minoribus ordinibus, supra, de praeben., non liceat.

 Necessaria
Consideratis facultatibus ecclesiae et dignitate ipsius clerici, arg. ff. de alim. vel cib. leg., cum alimenta; et ff. de iure dot., quaero; et supra, de vit. et honest. cler., quoniam; et ff. de usufru., sed et si quid § 1; et infra, de praeben., de multa.

 Subsidium
Innuitur hic quod aliquis sine titulo ecclesiastico possit ordinari, ex quo habet de suo unde vivere possit, et est verum, infra, de praeben., tuis quaestionibus.  Et facit ad hoc 12. q. 1, illi qui; et 16. q. 1, quoniam quicquid; et 1. q. 2, clericos; et 1. q. 2, pastor.  Quia intelligitur ordinari ad titulum sui patrimonii, et talis censetur in persona et rebus gaudere privilegio clericali, 12. q. 2, ecclesiarum servos; et 16. q. 1, sunt.  Quia de foro ecclesiae factus est, licet non habeat ecclesiam.

X 3.05.05 Quia in tantum

 Plures
Quid iuris sit de hoc plene dicitur supra, de elect., dudum ecclesia.  Sed quid si aliquis habetur plura beneficia per dispensationem, numquid vocabitur ad capitulum utriusque ecclesiae pro negotiis sive electionibus?  Credo quod sic, si est in tali loco unde commode vocari possit, nisi consuetudo ecclesiae approbata faceret in contrarium.  Quia ex quo cum eo dispensatur in ecclesia, per consequens in omnibus accessoriis dispensatur.  Et sic servatur supra, de elect., in Genesi.  Et coram uno episcopo convenietur tantum de his quae ad unam pertinent ecclesiam, sicut convenitur quis ratione possessionis ubicumque res sit rei vendicatione, licet non habeat domicilium, C. ubi in rem act., actor; et supra, de for. compet., sane; et supra, de for. compet., licet ratione.  Et sic qui habet duas ecclesias in diversis episcopatibus, utrobique intelligitur habere domicilium, arg. supra, de rescript., dilectus filius 2.

 Nec duabus
Sic supra, de cleri. non residen., quia nonnulli; et 16. q. 1, presbyteros.

 Canonibus
Quos habes 70. dist., sanctorum; et 21. q. 1, clericus, per totam quaestionem.

 Animarum
Nisi per dispensationem obtineant illas, ut supra, de elect., dudum ecclesia.

X 3.05.06 Cum teneamur

 Aliud beneficium
Et ita si quis habeat aliud beneficium, potest excipi contra eum, supra, de rescript., cum adeo; et supra, de rescript., si proponente, ubi de hac materia plene tractatur.  Nisi excipiens similiter habeat plura beneficia, supra, de except., cum ecclesiasticae.

 Commode sustentari
Ergo videtur quod si non potest commode sustentari, non oportet fieri mentionem, quod satis videtur aequum.  Sed tutius est quod de ipso faciat mentionem quantumcumque sit modicum, quia videtur dolose tacuisse ut citius obtineat litteras, quia simpliciter se clericum appellavit.  Si vero dixisset se nullum beneficium assecutum, cum habuerit tenue, non valent litterae, supra, de rescript., si proponente.

 Si non potest
Arg. id solum fieri posse quod commode vel iure fit, etiam sine scandalo, ff. de ver. sig., nepos; ff. de usufruct. et habit., non aliter; 22. q. 2, faciat homo.  Et sic propter scandalum quandoque receditur a iure, arg. supra, de cleri. coniug., cum olim.

 Aequanimiter
Arg. quod mandatum superioris non est necesse adimpleri ubi ratio non adimplendi potest reddi, arg. supra, de rescript., si quando; arg. supra, de cleri. non residen., clericos.

X 3.05.07 Referente

 Assignavit
Quod hic dicitur, videtur de iure communi spectare ad episcopum, 16. q. 7, nullus; et supra, de offi. archidiac., cum satis.  Nisi hoc habeat archidiaconus de consuetudine praescripta.  Arg. infra, de excess. praelat., ad haec; et supra, de offi. archidiac., dilecto.

 Archiepiscopum appellavit
Et sic omittitur medius.  Sic infra, de nov. oper. nunc., significantibus.  Arg. contra supra, de appell., dilecti filii 3, dic ut ibi.  Laur. dixit quod ideo quia omisit medium, non tenuit appellatio.  Unde postea tenuit sententia excommunicationis lata ab archidiacono in presbyterum.  Sed hoc non est verum, quia appellatio illa finita erat postquam fuit restitutus sacerdos in pristinum statum, et de consuetudine appellatur ab archidiacono ad archiepiscopum.  Sed archidiaconus post illam restitutionem iterum vocavit presbyterum ad se.  Et quia non venit, ipsum excommunicavit.  Et sic tenuit sententia non obstante appellatione quae diu terminata erat et finita.

 Astrinxit
Sic patet quod archidiaconi possunt excommunicare, infra, de eo qui furt. ord. recep., veniens.

 Quam voluerit
Iste volebat utramque tenere, sed videtur quod utraque debuit spoliari, 7. q. 1, si quis episcopus.  Quod concedebat Ala. et dispensative reservatur ei altera.  Quod non credo, quia illud decretum specialiter loquitur in episcopo.  Et licet non debuerit iste recipere secundam, tamen non debebat propterea perdere utramque secundum illa tempora sed altera tantum, ut infra, de praeben., praeterea.  Hodie vero illud verum est, quod qui recipit secundam habentem curam animarum, cum prius talem haberet, ipso iure vacat prima.  Et si utramque retinere contenderit, spolietur utraque, infra, de praeben., de multa.  Alias nihil adiiceret constitutio illa.

 Ecclesiastico carenti
Arg. quod qui habet unum beneficium, non potest obtinere secundum vel litteras impetrare, nisi de primo faceret mentionem, supra, de praeben., cum teneamur; et supra, de rescript., cum adeo; et supra, de rescript., si proponente.  Quia habenti dare nihil aliud est quam perdere, ut 1. q. 2, pastor, nisi per dispensationem, supra, de elect., dudum ecclesia.  Et qui unum beneficium habet, non reputatur idoneus ad aliud, infra, de praeben., super inordinata.

X 3.05.08 Maioribus ecclesiae

 In minimis
Arg. quod idem iuris est in parvis quod in magnis, 14. q. 6, fur; supra, de appell., de appellationibus.  Et ita magnum iudicabis ut parvum, supra, de iudic., novit.  Item est arg. quod idem est iuris in parte quod in toto, arg. 1. q. 1, si quis episcopus.  Ber.

 Divisionem
Sine iusta causa, infra, de praeben., cum causam.  Ex iusta causa potest una praebenda dividi in duas cum vacat, si facultates sufficiant, infra, de praeben., vacante; arg. infra, de praeben., significatum; et infra, de eccl. aedif., ad audientiam 1.  Et sic erunt duo iura, sed duo ad unam praebendam eligi non possunt, ut unus unam medietatem habeat et alter alteram, vel quod unus expectet quousque alia vacabit, immo talis electio est cassanda, infra, de praeben., tuae fraternitatis; et infra, de praeben., dilecto.  Ber.

 Dignitatum permutationem
Permutatio dignitatum aut etiam praebendarum, sine auctoritate superioris fieri non potest.  Quod si fecerint, eisdem sunt spoliandi, infra, de rerum perm., cum olim.  Nisi dispensatum fuerit cum illis, infra, de rerum perm., cum universorum.  Superior vero si viderit expedire hoc facere potest, ut infra, de rerum perm., quaesitum.  Ber.

X 3.05.09 Relatum est

 In promissis
Arg. quod ea quae promittuntur, sunt opere adimplenda, supra, de pact., qualiter; et 12. q. 5, quia Ioannes; et 32. q. 8, non solum.  Sed videtur quod talis promissio non teneat, quia beneficium non potest promitti vel concedi antequam vacet, infra, de concess. praeben., nulla.  Solutio: dicas quod haec promissio licita fuit, quia hic primo receptus fuit in fratrem et canonicum, et eo pure recepto promisit ei episcopus conferre primam praebendam vacaturam.  Et hoc non est contra ius, immo ad hoc tenebatur episcopus de iure, quia eo ipso quod dedit canonicatum per consequens obligavit se ad praebendam etiam sine promissione expressa, quia alterum sine altero diu esse non potest, 1. q. 3, si quis obiecerit; ff. de decur., Herennius.  Unde iste taliter institutus potest agere contra episcopum, ut conferat ei praebendam in ecclesia illa in qua est receptus, ut dicitur in fine.  Promissio vero sive collatio beneficii non vacantis nulla est, et sic loquitur capitulum, infra, de concess. praeben., nulla; et infra, de concess. praeben., relatum; et infra, de concess. praeben., ex tenore.  Et iste nullam habet petitionem ex tali promissione seu collatione.

 Vacaverit
Arg. contra infra, de praeben., dilectus filius 1, ibi solvitur.

 Liberaliter
Immo videtur quod ex necessitate, quia episcopus non habet liberalitatem necessariae electionis.  Arg. ff. de leg. 2, unum ex familia.  Et in necessitate non est liberalitas, ff. de adimen. leg., rem legatam; et ff. de donat. inter vir. et uxor., si quis pro uxore.  Quia nec eam potest sibi retinere, supra, de offi. archipresb., ut singulae.  Solutio: liberalitas est ut ei provideat sine coactione.  Et licet necesse habeat conferre beneficium, non tamen habet necesse conferre isti vel illi.  Et ita si conferat tibi gratiam facit, cum eam tibi non teneatur conferre.  Et sic liberalitas et necessitas circa diversa referuntur, sed hic necesse habebat conferre cum iam esset institutus, et promiserit ei conferre primam praebendam quae vacaret ibidem.

X 3.05.10 Avaritiae

 Idolorum
28. q. 1, idololatria; et 47. dist., bonorum; et in Auth. ut iudic. sine quoq. suffr. § cogitatio, ultra medium, coll. 2.

 Portiones
Hoc potest intelligi quando monachi certam portionem assignant presbyteris et totum quod superest appropriatur usibus suis.

 Redditus
Hoc intellige quando monachi certam partem percipiunt et totum aliud dimittunt capellanis.  Et tunc in nullo diminuere debent quod relinquunt capellanis suis sine consensu archiepiscopi sui vel episcopi sui.  Et idem esset si clerici certam partem percipiunt et monachi totum aliud.  Et ex eo quod dicit, sine consensu archiepiscopi, videtur quod de consensu ipsius hoc facere possint et diminuere et parochias dividere, quod verum est de iusta causa, infra, de eccl. aedif., ad audientiam 1; et infra, de excess. praelat., sicut; et 16. q. 1, praecipimus § sicut duo; et arg. infra, de his quae fi. a prael., cum Apostolica; et infra, de censib., quanto.  Et sic possunt dividere parochiam iusta de causa, ut patet per iura praedicta.  Possunt etiam redditus diminuere, puta si ecclesiae facultates essent ampliatae, ut sic de augmento et monachis sentiant utilitatem, cum huiusmodi ecclesiae subsint eis quo ad temporalia, quia de huiusmodi videtur loqui capitulum, et infra, de praeben., de monachis.

X 3.05.11 Significatum

 Ita quod
Arg. consuevit hic notari quod in spiritualibus potest intervenire pactio sive conditio, supra, de elect., significasti; arg. supra, de transact., statuimus.  Arg. contra supra, de pact., pactiones; et 1. q. 2, quam pio.  Solutio: ut nulla sit dubitatio, sic intellige quod nulla conditio sive pactio hic apposita fuit cum aliqua persona.  Sed praepositus et capitulum vacante illa praebenda constituerunt, ut qui ad illam praebendam eligeretur, onus istud subiret, ut sic res transiret cum suo onere, ff. de pigner. act., si convenerit § 1; et infra, de pignor., ex litteris; et ff. de usufru., usufructu legato; et ff. de usufru., si pendentes § penulti.; et optimum arg. infra, ut eccl. ben., ut nostrum, ad fi.  Et haec conditio licita est et honesta pro divino culto apposita.  Quidam etiam dicunt quod similiter posset eligi tali conditione apposita.  Sed quid esset si conditio esset illicita?  Videtur quod conditione facta collatio sive institutio teneat, arg. Inst. de hered. instit. § heres et pure; et infra, de praeben., dilecto.  Et turpis conditio pro non adiecta habetur, infra, de cond. appos., si conditiones.  Haec vera essent, nisi obstaret simonia.  Vincen. ita arg. quod sacerdos potest recipere pecuniam ut celebret divina, quia sic operas suas videtur potius locare, arg. 10. q. 3, relatum; et 12. q. 2, caritatem; et 12. q. 2, quicumque 2; infra, de simon., cum sit Romana; et 1. q. 2, clerici.  Quia suis stipendiis hoc facere non cogitur, supra, de praescrip., cum ex officii.  Arg. contra infra, de simon., cum in ecclesiae.  Si nullum habet beneficium ecclesiasticum ratione cuius ad hoc teneatur, potest locare operas suas ad certum tempus et recipere mercedem pro labore suo, nec simoniam committit.  Alias si habet beneficium, non licet ei hoc facere.

 Quam capituli
Istud praeter ius fuit appositum, quoniam sufficit consensus praelati, supra, de renunciat., admonet.

 Delegare
Id est, non potest committere alicui officium suum, et dic anniversarium, id est, officium.

 Salva honestate sua
Hoc ideo dicit, quia non esset honestum, ut bis vel ter missam in die celebraret, de conse. dist. 1, sufficit; et infra, de celeb. miss., te referente.  Vel salva, id est, sine peccato mortali, quod esset inhonestum.

 Voluptatis
Tamen religionis causa posset ad aliam ecclesiam se transferre petita licentia quamvis non obtenta, infra, de regular., licet.

X 3.05.12 De monachis

 Hospitalitatem
Ad quam clerici praecipue tenentur, et 62. dist. § 1; et 85. dist., Florentinum.  Quia quicquid habent clerici pauperum est, 16. q. 1, quoniam quicquid.

 De proventibus
Per hoc patet quod loquitur de ecclesiis quae sunt monachorum quo ad temporalia, in quibus possunt monachi sibi omnia appropriare reservata honesta sustentatione presbytero, ut hic dicit.  Multo magis ubi habent ecclesias quo ad spiritualia et temporalia.  Si vero habent ecclesiam ex concessione laici vel confirmatione episcopi, idem est, quia temporalia tunc habent, arg. 15. q. 1, si quis non iratus; et infra, de privileg., cum et plantare § in ecclesiis.  Si non accedit consensus episcopi, nihil valet concessio laici, infra, de iure patron., quod autem, in fi.; et infra, de iure patron., illud.  Si habent ecclesiam ex concessione episcoporum, si certa forma fuit apposita, illa servetur, ff. de pacti., in traditionibus.  Si pleno iure ipsam contulit, pleno iure habent eam.  Si simpliciter contulit ecclesiam, cathedraticum et coerctionem retinet episcopus, infra, de dona., pastoralis.  Si vero ex fundatione monachi ecclesias obtinent, habent eas tantum quo ad temporalia, 16. q. 2, visis; et 16. q. 2, sane; et 16. q. 2, statuendum.  Nisi essent privilegiati cum omnibus capellis habitis et habendis.  Et si non habent privilegium, habebunt temporalia reservata sufficienti sustentatione presbytero, et episcopus habet ibi institutionem ad praesentationem monachorum, et ei subest presbyter quo ad spiritualia.  Et sic potest intelligi haec decretalis, et infra, de privileg., cum et plantare § in ecclesiis.  Quandoque monachi habent ius patronatus tantum, et tunc nihil habent nisi solam praesentationem, infra, de iure patron., cum saeculum, cum transeat cum universitate, ut ibi.  In quo ergo casu locum habet quod dicitur quod censualis pensio non augeatur, supra, de pact., cum clerici; et infra, de censib., prohibemus; et supra, de praeben., avaritiae?  Potest dici quod ubi monachi habent ecclesias ex donatione episcoporum quo ad temporalia, census prius impositus non debet augeri.  Vel cum ex donatione laicorum ius tantum recipiunt patronatus, census qui ab initio fuit impositus augeri non debet, infra, de censib., scientes, sine iusta causa et rationabili et de consensu episcopi, ut dictum est supra, de praeben., avaritiae.  In aliis vero casibus, puta cum pleno iure habent ecclesias quo ad temporalia et spiritualia, possidere eas possunt pleno iure.  Quandoque tamen monachi totum applicant usibus suis, reservata honesta sustentatione presbytero, ut hic.  Quandoque certam partem recipiunt, sive certam dimittunt presbytero, aliud totum sibi retinent, ut supra, de praeben., avaritiae.  Et hoc secundum consuetudinem diversorum locorum.  Dic de hoc ut 16. q. 2, in summa.  Ber.

X 3.05.13 Ad haec

 In una
Infra, de praeben., de multa, in fi.  Idem in diversis, ut ibi; et infra, de praeben., praeterea; et supra, de praeben., quia in tantum; et supra, de cleri. non residen., quia nonnulli.

 Singula officia
Id est, dignitates vel personatus, 89. dist., singula; et 21. q. 2, sicut; et infra, de praeben., cum non ignores; et infra, de praeben., de multa, nisi per dispensationem Apostolicae sedis, ut ibi, et supra, de elect., dudum ecclesia.

X 3.05.14 Praeterea

 Regulariter
Arg. quod canonicus regularis potest fieri archidiaconus, arg. 58. dist., nullus; et 74. dist., quorundam; et infra, de statu monach., quod Dei timorem.  Sic nec monachus in diversis monasteriis esse potest nec abbas praefici, infra, de relig. dom., ne nimia.  Sic non potest quis habere plures personatus in eadem ecclesia aut etiam in diversis, infra, de praeben., de multa; et supra, de praeben., ad haec.

 Maluerit
Sic supra, de praeben., referente.  Et sic habuit optionem secundum ista iura.  Hodie non habet optionem, immo recipiendo secundum dignitatem ipso iure vacat prima.  Et si contenderet retinere utramque, privaretur utraque, infra, de praeben., de multa.  Cum enim militiae sint distinctae, et personae illis deputatae debent esse distinctae.  Unde nemo potest esse in duobus collegiis simul, ff. de colleg., mandatis § ulti.  Nec duas militias habere, C. qui milit. poss., omnes, lib. 12; et C. qui milit. poss., eis quidem § in posterum, lib. 12; nec duos honores, ff. ad municip., libertus § praescriptio.  Ergo multo fortius haec sunt in spiritualibus honoribus observanda.

X 3.05.15 Cum non ignores

 Una ecclesia
Hoc generaliter verum est, quod unus debet esse sacerdos unius, ut supra, de praeben., praeterea; et infra, de praeben., de multa.  De hac materia dicitur supra, de elect., dudum ecclesia.

 Contendit
Unde hodie privari debet utraque, infra, de praeben., de multa.

 Contentum
Supra, de praeben., praeterea; et supra, de praeben., ad haec.

 Consenserint
Si semper consenserunt in eum, non possunt amplius dissentire, supra, de elect., cum inter canonicos; et 8. q. 2, dilectissimi; et 32. q. 5, horrendus.  Quid est ergo quod dicitur eis nunc dissentientibus.  Et sic contradicit haec decretalis praedictis iuribus.  Solutio: sic intellige quod dicitur hic quod sacerdos ille electus fuit ad curam animarum, et simul ad continuam residentiam ad quam de iure tenetur, supra, de cleri. non residen., quia nonnulli.  Sed ipse volebat retinere priorem ecclesiam cum illa ad quam electus erat secundo ab archiprebytero et clericis.  Unde cum ipse nollet primam dimittere, licitum fuit archipresbytero et clericis ab electione ipsius recedere.  Et merito quia utramque de iure habere non poterat.  Si autem vellet dimittere primam et secundam recipere, tunc non possent archipresbyter et clerici ab electione eius discedere, ex quo semel in eum consenserunt, et sic intelliguntur praedicta iura.

 Scandalo
Arg. quod propter scandalum quandoque receditur a iure, supra, de praeben., cum teneamur; et supra, de temp. ord., ad aures.

X 3.05.16 Cum secundum Apostolum

 De altari
12. q. 1, ex his.

 Repelli
Ad quem spectat onus et emolumentum, 12. q. 2, caritatem; et 12. q. 2, quicumque; et 12. q. 2, ecclesiasticis.  Et econverso non est ferendus is qui lucrum amplectitur, onus autem subire recusat, C. de caduc. toll., et nomen § pro secundo.

 Obsequio
Non tibi sed domino gravis est cui servit egestas, arg. 93. dist., diaconi, vers. mendicat.  Laur.

 Nominis ratio
21. dist., cleros; et 21. dist., clericos; et 16. q. 1, si cupis.  Et nomina debent esse consonantia rebus, Inst. de donation. § est et aliud.

 Sors
12. q. 1, cui portio.

 Assumuntur
Ut qui ordinantur sine beneficio vel assumuntur ut habeant hereditatem domini.

 Assequuntur
Scilicet qui ad beneficium recipiuntur, isti in sua ordinatione statim consequuntur hereditatem domini.

 Dignum
12. q. 2, ecclesiasticis.

 Praedecessores
70. dist., neminem; et 70. dist., sanctorum.

 Ordinationes
Nisi promotus sit ad titulum patrimonii sui, infra, de praeben., tuis quaestionibus; et supra, de praeben., episcopus.

 Irritas
Quo ad executionem non quo ad veritatem, quia ordinem non admittunt.

 Successores
Sed quare convenitur hic successor ex delicto defuncti, cum regulariter crimina morte extinguantur, 23. dist., quorundam; et C. si reus vel accus. mort., si is.  Et successor non convenitur ex delicto defuncti, C. ex delict. defunct., post litis?  Respondeo: ne in cleri opprobrium mendicare cogantur, 93. dist., diaconi; arg. supra, de cleri. coniug., Ioannes, in fi.  Vel dic quod non tam successor quam ecclesia punitur in hoc casu, quae non resistit episcopo in tali promotione.  Nam sine consilio ecclesiae non facit ordinationem, 24. dist., episcopus.  Unde punitur si ei delinquenti non resistit, 2. q. 7, qua propter.  Et hoc intelligo quando ipse episcopus examinavit.  Si autem alii examinaverunt, ipsi tenebuntur, 54. dist., si servus; 24. dist., quando.  Et hoc innuit quod dicitur infra nullo praesentante.  Et in hac provisione dignitas promoti est attendenda, arg. 41. dist., non cogantur; ff. de iud., sed et si susceperit § 2; ff. de usufru., sed et si quid § 1; et infra, de praeben., de multa; et ff. de donation., si filiusfamilias.  Item considerantur facultates ecclesiae, arg. ff. de admin. tut., cum plures § cum tutor; et ff. de rel. et sump. fun., si quis sepulchrum § sumptus; et hic inferius.  Ber.

 Liceat
Si scriberetur ordinatori, ipse non posset aliquis obiicere nisi hoc litteris contineretur, quia quos idoneos reputavit ad ordines, debet reputare idoneos ad beneficium, supra, de aetat. et qualit., accepimus.  Sed successor potest, et ita semel approbatus iterum probatur et reprobatur, sicut medicus, ff. de muner. et honor., ut gradatim § reprobari.  Et virgo semel probata iterum probatur, 27. q. 1, nec aliqua; et melius supra, de probat., causam matrimonii; et supra, de probat., cum bonae; et 2. q. 5, habet hoc proprium; et 2. q. 5, Mennam.  Sed hoc totum gratia est, quia de facto unius saepius quaeri non debet, ff. naut. caup. stab., licet, in fi.  Sed nonne praesumi debet pro ordinato?  Sic arg. supra, de probat., post cessionem, nisi probetur contrarium.  Item qualiter cognoscitur postea de eius idoneitate, cum sententia episcopi qua pronunciavit ipsum idoneum transivit in rem iudicatam a qua non fuit appellatum, supra, de elect., cum dilectus, in fi.  Respondeo: totum fit de gratia.  Vel dicas quod tantum quaeritur de nova causa postea emergente, arg. supra, de aetat. et qualit., ut abbates.

 Donec per te
Quid si episcopus ordinavit eum ad aliquem titulum et ille est evictus ab eo, numquid episcopus tenetur de evictione?  Arg. quod non, quia donator non tenetur de evictione, ff. de aedil. edict., ad res donatas.  Arg. contra 7. q. 1, praesentium; et infra, de praeben., inter caetera.  Dixit Vincen. quod episcopus specialiter non teneretur si dedit ei beneficium sufficiens, et factum sit insufficiens et exinanitum.  Sufficit enim minori ab initio adire locupletem hereditatem, ff. de minor., verum § si locupleti.  Tenetur tamen generali obligatione, quia tenetur providere et ordinare ecclesias omnes sui episcopatus, de conse. dist. 1, omnes.  Tu dicas melius cum Tanc. Si fraudulenter contulit ei beneficium alterius quo alius non fuit iuste privatus sive alii debitum, et ipse cui contulit hoc ignoravit, tunc specialiter tenetur episcopus ei providere in aequivalenti beneficio, arg. 7. q. 1, praesentium; et infra, de praeben., inter caetera; et infra, de iure patron., pastoralis.

X 3.05.17 Inter caetera

 Assignari debebat
Ex quo G. resignavit tali modo, ut daretur H.  Et non fuit ei data sed magistro P. non videbatur ei renunciasse, nec videtur eam perdidisse, sicut non amittit possessionem qui eam sub modo alii tradidit, nisi modus existat.  Videtur enim sub conditione eam tradidisse, supra, de restit. spol., olim causam; et ff. de acq. poss., qui absenti § si quis.  Et qui sub conditione tradidit possessionem et recedit a possessione non perdit eam, ff. de acq. poss., si cum me.  Unde iste non videbatur amisisse possessionem beneficii sui.  Sed certe verum est quod amiserat per renunciationem, sed Papa postea ex officio suo utrumque restituit propter discordiam suscitatam.

 Irritum
Simile C. de legi. et const., non dubium; et C. de reb. alien., sancimus; et 10. dist., vides.  Si hoc verbum non contineretur in litteris et ipse conferet, videtur quod cessio teneret, licet esset facta contra mandatum Papae, infra, de praeben., dilectus filius 2, ubi de hoc.

 Assignavit
Hic expresse habes quod si episcopus concessit mihi beneficium quod concedere non potuit, tenetur mihi ad aliud consimile, 7. q. 1, praesentium.  De hoc dicetur supra, de praeben., cum secundum Apostolum; simile supra, de fil. presbyt., veniens; arg. ff. de pigner. act., eleganter § qui reprobos; ff. ad Velleia., quamvis § si convenerit; et ff. qui satisda. cog., quotiens; ff. de leg. 1, si filiusfamilias § si quid alicui; et ff. de leg. 2, mortuo § Labeo.  Quia adiuvari beneficiis nos oportet, non decipi, ff. commodat., in commodato § sicut, in fi.; et infra, de commod., cum gratia, in fi.  Et sic est contra id quod dicit lex, quod donator non tenetur de evictione, ff. de aedil. edict., ad res donatas.  Sed hic in veritate non dicitur donare, quia necesse habet eam donare, et in necessitate nemo liberalis existit, ff. de adimen. leg., rem legatam, in fi.  Et de hoc dictum est supra, de praeben., relatum.  Et hoc intellige quando episcopus scivit quod eam donare non poterat, et ille qui recepit, ignoravit, ut dixi supra, de praeben., cum secundum Apostolum.  Si enim recipiens hoc sciebat, non credo quod habeat petitionem contra episcopum ad aliam praebendam instar illius qui sciens emit liberum hominem, quia emptio nulla fuit.  Secus si ignoranter emit, ff. de contrah. empt., liberi hominis.  Io.

X 3.05.18 Cum iamdudum

 Multitudo
Quae est canonibus inimica, supra, de praeben., quia in tantum.

 Avaritiae
Qua a promotione repellit, 85. dist., Florentinum.  Quam etiam dixit lex legitimis ictibus feriendam, C. de inoffic. testam., si quis suo.  Et est servitus idolorum, supra, de praeben., avaritiae.  Ber.

 Nostrae diffinitionis
Quam non habes in compilatione, quae olim erat de instit., tua nuper.

 Lateranensis concilii
Supra, de praeben., quia in tantum.

 Confirmationem
Hoc ita intellige quod super hac electione fuit causa commissa ad petitionem illius electi, et iudices illi electionem confirmaverunt, et postea alii iudices quibus eadem causa fuit commissa confirmationem illam cassaverunt, sicut hoc totum habetur in compilatione Innocentii supra, de re iudic., sententia, de quibus hic fit mentio.

 Praebendas
De hoc dictum est supra, de elect., dudum ecclesia.

 Aliud praemissorum
Scilicet quod ante confirmationem ministravit, supra, de elect., qualiter.  Vel quod ministravit post cassationem confirmationis, quia Papa etiam totum cassavit quicquid factum fuit per iudices priores et posteriores.

 Ecclesiam
Et ita videtur quod ecclesia quae ipsum elegit sciens ipsum habere plures dignitates atque praebendas, non possit ipsum repellere, arg. supra, de praeben., cum non ignores.  Arg. contra supra, de except., cum ecclesiasticae; et melius supra, de elect., cum inter canonicos; 8. q. 2, dilectissimi; et 32. q. 5, horrendus; infra, de concess. praeben., cum super; et supra, de cleri. coniug., diversis; et infra, de dona., inter dilectos.  Sed haec locum non habent, quia iste non fuit electus ab ecclesia.  Immo ecclesia se sibi opponebat et electus fuit a quinque solummodo aliis appellantibus prius et quibusdam absentibus, ut hic patet in decretali quae olim in compilatione Innocentii infra, de re iudic., sententia, de illa electione loquitur.  Ber.

 Per patientiam
Hic respondet tacitae quaestioni.  Diceret aliquis multi sunt habentes plura beneficia, quare ipsum reprobatis domine Papa?  Et ipse respondet, multa per patientiam etc.  Et tamen per talem patientiam non fit dispensatio, arg. infra, de cognat. spir., super eo; et supra, de iureiur., mulieri.  Arg. talis patientia voluntatem requirit, ff. de trib. act., huius quoque.

X 3.05.19 Dilectus filius

 Percipere non deberet
Istud fuit contra concilium, infra, de concess. praeben., nulla.  Sed contrarium videtur supra, de praeben., relatum, ubi tenet promissio vacaturae praebendae.  Solutio: hic nihil perceipiebat, sed ibi sic, ut patet ex illo verbo, integritate praebendae gaudere, et ex eo quod dicit, quorum communis est usus.  Et hic hoc solum additur quod percipiat ea quae de communi conferuntur, et ita non contradicit sed concordat.  Et hic vitium fuit expressum.

 Illicito
Arg. contra supra, de consti., cum M, vers. quatuor receperunt ad vacaturas etc.  Solutio: Papa illud reprobavit.  Unde praecipit quod eis provideatur ex superexcrescentibus etc.  Et ita concordat cum ista, vel ibi recepti fuerunt simpliciter, ut ibi notatur.

 Approbantes
Arg. quod sententia sive donatio tenet pro parte et pro parte non.  Sic supra, de arbitr., cum tempore; 12. q. 2, si quos; et 17. q. 4, quaesti; et 22. q. 4, inter caetera; et infra, de testamen., Raynutius; et infra, de testamen., Raynaldus.  Caveas tamen qualiter fiat electio.  Si dicatur: eligimus te ad proximam vacaturam, nulla est electio, infra, de concess. praeben., nulla; et infra, de concess. praeben., relatum; et infra, de concess. praeben., ex tenore.  Si vero dicatur: eligimus te in fratrem et socium, et promittimus tibi conferre beneficium cum primum vacaverit, tenet electio talis, supra, de praeben., relatum; et infra, de concess. praeben., cum super.  Assignando eidem cotidianas distributiones, alias compellerentur ad hoc, ut dicitur hic in fine.  Et ille intelligitur electus ad quoddam ius de novo creatum, infra, de praeben., dilecto.  Et illud ius perit quam cito assignatur beneficium vacans.  Non enim diu posset manere tale ius sine re corporali, 1. q. 3, si quis obiecerit.  Et talis canonia auget numerum canonicorum, sed non praebendarum?  Sed numquid plures possunt taliter eligi, si duo possunt eligi eadem ratione et plures, scilicet tres et quatuor et quotcumque?  Dicit Io. quod secundum numerum praebendarum possunt plures vel pauciores eligi.  Sed certe non videtur quod tot possunt eligi quot sunt ibi canonici propter diutinam expectationem.  Sed sufficit quod pauci eligantur, saltem duo vel tres vel quinque, supra, de consti., cum M.

 Defraudetur
Sic supra, de praeben., relatum.

 Cum se facultas
Hoc idem erat ei promissum in illa compositione.  Sed archiepiscopus auctoritatem praestare non potuit, immo illud solum cassatur quod nihil percipere deberet.  Laur.  Item ex eo quod dicitur hic, patet quod legatus non potest dispensare contra concilium, infra, de concess. praeben., nulla, sed solus Papa.  Item aliud est dicere, cum facultas se obtulerit, et aliud cum beneficium vacaverit, ut hic patet, et infra, de concess. praeben., accedens.

 Assignare
Hoc idem poterat consequi ex illa compositione, ut videtur.  Dicit Io. quod non, quia tempore compositionis vacabant ibi beneficia, et volebant ipsum expectare proximam vacaturam.  Item aliud additur compositioni, quod ipse habeat cotidianas distributiones sive victualia, quae de communi conferuntur quae tantum praesentibus dantur, supra, de cleri. non residen., de caetero; et infra, de praeben., licet.  Perceptio enim talium praebendarum non facit canonicum, quia sola salarii perceptio non facit decurionem, ff. de decur., decurionem; ff. de decur., sola salarii; et infra, de praeben., dilecto.

X 3.05.20 Tuae fraternitatis

 Importunitatem
Electio facta ad importunum clamorem non valet, supra, de elect., Osius; 61. dist., miramur.  Et per importunitatem non concedenda saepe concedimus, dicit imperator, C. de petit. bon. sublat., quisquis, lib. 10.

 Concilium Turonensem
Supra, de praeben., maioribus; et infra, ut eccl. ben., ut nostrum; et 1. q. 3, si quis praebendas.

 Sectionem
Sed cum una parochia possit dividi in duas, 16. q. 1, praecipimus; et 10. q. 3, unio; de conse. dist. 1, omnes; infra, de eccl. aedif., ad audientiam 1.  Quare una praebenda non potest dividi in duas?  Respondeo: duae parochiae licite fiunt ex una iusta causa interveniente, quod utraque sit parochia per se et habeat propriam limitationem.  Sed quod duae sint sub una limitatione, non potest, 16. q. 1, plures.  Et eodem modo una praebenda potest dividi in duas, ita quod sint ibi perpetuo duo canonici, dummodo facultates illius praebendae sufficiant competenter duobus, infra, de praeben., vacante.  Sicut una domus potest dividi et de caetero erunt duae domus.  Et unus fundus si dividaturc, erunt duo fundi, ff. comm. praed., si quis duas § 1.  Sed praebenda dividi non debet, ut sub nomine unius praebendae censeatur uterque quasi dimidius canonicus, quia unitas non recipit divisionem, 24. q. 1, loquitur.  Nulla enim servitus dividitur, licet ususfructus dividatur, ff. ad leg. Falc., lex Falcidia lata § si ususfructus; et ff. de usufruct. et habit., usus pars.  Sed nonne hoc modo potest dividi praebenda quod idem ius apud utrumque remaneat, quia et iura incorporalia apud plures possunt insolidum residere, infra, de iure patron., perlatum; et ff. de servit., viae; et ff. de bon. libert., libertus, in fi.  In praebenda hoc esse non potest, ut dictum est, infra, de praeben., dilecto.  Licet enim dicatur idem ius esse apud plures, re vera tamen quilibet speciale et separatum ius habet, ff. quemad. serv. amit., aquam.  Et nota quod sicut de una praebenda possunt duae fieri si facultates sufficiant, sic ex causa necessaria possunt et debent diminui praebendae, infra, de verb. sign., transmissae.

 Lateranensis concilii
Infra, de concess. praeben., nulla.

 De rigore iuris
Innuit quod de patientia possit tolerari et confirmari, quasi dispensando quod satis potest concedi, quia talis dispensatio non est perpetua sed ad tempus.  Nec proprie dicitur facere contra concilium.  Ad quid ergo diceret de rigore iuris?  Alias simpliciter respondisset, dicendo quod talis est cassanda et multae tales electiones tolerantur, et ex causa posset iuris rigor relaxari, arg. optimum infra, de praeben., vacante; et infra, de praeben., cum causam, ubi tenetur integrare praebendam tali modo collatam nec mandatur cassari.

X 3.05.21 Nisi essent viri

 Honesti
Ex qualitate personae praesumitur licitum quod alias esset illicitum, arg. 9. q. 2, Lugdunensis.

 Ex arbitraria
Et ita potest aliquis simul uti arbitraria et delegata potestate, sic supra, de praesump., litteras.  Sed istud non videtur posse constare, quia si ratione delegatae potestatis adiudicaverunt alteri prioratum, secundum hoc quod constabat eum canonice electum, qualiter per arbitrium poterunt ipsum condemnare ad solvendum alteri parti indebitum, cum alii solvi non possit quod est alii debitum, supra, de iureiur., ea te.  Quia si prioratus fuit isti debitus, constat quod solutio pecuniae est indebita.  Potest dici quod isti non fuerunt arbitri, sed arbitratores, id est, compositores quorum arbitrium si iniquum sit, auctoritate superioris retractatur, supra, de arbitr., non sine.  Vel reducitur ad arbitrium boni viri, ff. pro soc., si societatem.  Sed numquid ratione talis arbitrii possent ipsi adiudicare alteri prioratum?  Arg. quod sic, supra, de transact., de caetero.  Sed non est verum, quia talia spiritualia possideri non possunt, nisi ex iusta institutione canonica, 2. q. 1, legum.  Sic et in matrimonio non potest intervenire arbitrium, supra, de transact., ex parte; et supra, de in integ. restit., causa, in fi., et hic, vers. hoc ex iurisdictione delegata.  Ber.

 Ex iussione
Ex pactione partium non liceret, nec illam tolerasset Papa, ut supra, de pact., cum pridem.  Sed quia iudicis auctoritate factum fuit et ad tempus sustinetur, supra, de transact., de caetero, sic enim excusatur ab infamia, quia iussu iudicis paciscitur de furto, ff. de his qui not. infam., furti § qui iussu.  Et quod Papa hic toleravit huiusmodi compositionem, hoc fecit propter causas praedictas, scilicet pro bono pacis et utilitatis, quia placuit omnibus.  Et si Papa compositionem non tolerasset, auctoritas iudicis non sufficiebat, quia de iure hoc facere non poterat.  Unde dicit Papa: nos eam hoc adhibito moderamine toleramus et ad tempus tantum, ut sequitur.  Et occasione huiusmodi provisionis assumunt quandoque aliqui causam malefaciendi.

 Prioratus
Nisi hoc esset appositum, confirmatio talis sive tolerantia fuisset realis, arg. supra, de transact., veniens; et infra, de instit., cum venissent.

 Proventus
Quoniam sicut ius dividi non potest, sic nec fructus, ut 1. q. 3, si quis praebendas; et infra, ut eccl. ben., ut nostrum; et 16. q. 1, si monachus.

X 3.05.22 Pro illorum

 Ecclesiarum suarum
Sub hoc termino comprehenduntur omnes ecclesiae ipsius provinciae etiam episcopales, ut hic patet, et supra, de auctor. et usu pal., cum super, sive habeant ius conferendi sive non.  Sed in aliqua praelatura per hanc formam providere non posset, infra, de praeben., cum olim.  Et hoc in quibus ius habet, secus in aliis.  Secus si dixisset in aliqua ecclesiarum tuae provinciae, quia tunc non refert utrum ius habeat vel non ratione ordinariae potestatis, cum auctoritas talis generalior sit quam alia.  Tamen Papa in hic non reprobat factum archiepiscopi.  Et sic large sumitur quod dicit, suarum.

 Contradictores
Hac sententia non comprehenduntur nisi partes, et alii etiam quam de facto contradicunt et non de iure.

 Elusionem
Multae enim viae sunt hominibus ad malitiam, in Auth. de nupt. § minores, in fi., coll. 4.

 Praedictum magistrum
Inno. iiii dicit quod in registro sic habetur post ista verba: cum consensu et voluntate tua frater episcope de praebenda et canonicatu Xantonensis ecclesiae etc.

 Investivit
Per talem investituram non adipiscitur quis possessionem, nisi corporaliter in possessionem mittatur, infra, de dona., per tuas.  De tali investitura habes supra, de re iudic., cum olim; et infra, de his quae fi. a maior. par. cap., ex ore.  Et hoc probatur per hoc quod Papa mandat quod solummodo sententia lata in eos observetur donec dictum magistrum recipiant in fratrem.  Si enim in possessionem missus fuisset, Papa mandasset ut in possessionem inductus defenderetur.  Et sic per hanc decretalem non probatur quod per hanc formam: mandamus ut talem facias recipi in canonicum et in fratrem talis ecclesiae, contradictores per censuram ecclesiasticam etc., vel facias competens beneficium assignari, quod possit mitti in possessionem ipsius ecclesiae, nec investiri, cum hoc ei non mandetur, cum certa forma secundum quam procedere debet, sit praefixa.  Quidam tamen dicunt per hanc decretalem quod per talem formam potest mittere in possessionem sive investire, quod ego non credo, prout notatur infra, de concess. praeben., cum nostris.  Arg. contra supra, de except., cum ecclesiasticae.  Non est contra, quia ille iam fuit per Papam investitus et in corporalem possessionem de mandato ipsius inductus, ut patet in integra.  Et quod dixit hic, investivit, fecit ultra formam sibi datam, quod patet per responsionem Papae quae de investitura nullam fecit mentionem, sed excommunicatione quam praecepit observari quousque ipsum reciperent, et ideo dicit, provide.

 Provide
Excusavit eum Papa, sed re vera non bene processit investiendo.  Sed refert utrum mandetur: facias provideri vel facias beneficium assignari, quia modo sibi est provisio reservata, et illi sic investio fructus postea debebuntur, supra, de praeben., dilectus filius 1; et supra, de praeben., relatum, et hoc, quia forma rescripti servanda est, supra, de rescript., cum dilecta, cum similibus.

 Auctoritate propria recepisse
Et ita qui semel facit contra privilegium suum, sibi praeiudicat in illo, supra, de rescript., constitutus; et supra, de consti., cum M; et supra, de consti., cum accessissent, ubi de hoc.  Arg. infra, de privileg., accedentibus; et infra, de privileg., si de terra § 1; et C. de excus. et temp., voluntaria.  Et hoc attende quod dicit, auctoritate propria, quia si hoc auctoritate Papae fecissent, non intelligerentur venisse contra privilegium suum, etiam si esset iuramento firmatum, quia auctoritas Papae semper intelligitur excepta, supra, de iureiur., venientes; et supra, de elect., significasti.  Sed quid si venissent contra indulgentiam auctoritate cardinalis legati Apostolicae sedis, numquid excusarentur?  Non credo, quia non posset illos compellere ad hoc ut contra indulgentiam Papae aliquem reciperent.

 In canonicum
Et ita ea quae faciunt excommunicati in eorum praeiudicium, bene valent.  Et ita excommunicati recipiunt aliquem in canonicum, et valet talis receptio.  Et ea quae faciunt excommunicati in eorum praeiudicium, bene valent, supra, de except., cum inter, cum suis similibus.  Sicut excommunicatur quis ut in causa procedat, supra, de offi. ord., significavit.  Et quia isti non debent absolvi nisi satisfaciant, ut supra, de offi. deleg., ex litteris.  Sed satisfacere non possunt nisi ipsum recipiant, nec per talem participationem erit excommunicatus.  Sic excommunicati admittuntur ad iuramentum quandoque antequam absolvantur, infra, de sent. excom., ex tenore; et supra, de rescript., capitulum.  Vel expone, donec dictum magistrum recipiant, id est, donec cautionem praestant quod iuri parebunt in hic, ubi habent causam defensionis.  Sed in hac decretali non habebant iustam causam defensionis, immo falsam ut littera dicit.

 Ad canonicatum
Mandat hic Papa dari huic illa quae pertinent ad canonicatum et non praebendam.  Et sic dabunt ei cotidianas distributiones quousque vacabit praebenda vel quousque fructus fuerint augmentati.  Et sic patet hic quod licet canonici aliquem recipiant ultra numerum, etiam sua auctoritate non augent numerum praebendarum, licet augeant numerum canonicorum, supra, de consti., cum M.  Habuisti idem supra, de praeben., dilectus filius 1; et infra, de praeben., dilecto.

X 3.05.23 Tuis quaestionibus

 De patrimonialibus
Habent ergo isti patrimonium pro titulo.  Sic supra, de praeben., episcopus.  Nec debuit ab episcopo beneficium petere, ex quo tali modo intitulati sunt.  Et iudicium sibi manducant et bibunt, qui de suo habent et alienum recipiunt, 16. q. 1, quoniam quicquid; et 12. q. 2, et si illi; et 1. q. 2, clericos.  Sed quid si patrimonium istorum periret chasmate vel alluvione, numquid tenebitur istis providere?  Dominicalis quaestio consuevit esse, tamen satis videtur quod episcopus debeat eis providere in beneficio ecclesiastico, quia cum isti ad saeculum redire non possint, redundaret in opprobrium ordinis clericalis, arg. 93. dist., diaconi; et arg. supra, de cleri. coniug., Ioannes; et supra, de renunciat., ad supplicationem.

 Congrue substentari
Alias non debet ipsum promovere.  Quod si fecerit, tenetur ei ad supplementum, supra, de praeben., non liceat; et supra, de praeben., cum secundum Apostolum.  Sed numquid tenetur solvere decimas de tali patrimonio ad quod est promotus quasi ad titulum?  Arg. quod non, 16. q. 1, similiter; et infra, de decim., novum.  Arg. contra 16. q. 1, si quis laicus.  Dixit Vincen. quod tenetur solvere decimas, arg. illius capituli 16. q. 1, si quis laicus.  Arg. contra quod non debeat solvere, ut infra, de simon., tua.  Tanc. dixit quod si ab aliis clericis recipit divinum officium et alia sacramenta, debet eis solvere decimas.  Alioquin contra, quia de beneficio suo non tenetur solvere decimas.  Credo quod propter clericatum istius, licet sit ordinatus ad patrimonium suum, ecclesia quae primum decimas percipiebat praediales, iure suo non debeat defraudari, quia res semper remanet cum sua causa et sine culpa sua privari non debet, nec est etiam iusta causa quare privari debeat.  Item quaeritur an iste possit transire ad aliam ecclesiam sine licentia episcopi?  Dicas quod non, 71. dist., primatus.  Sed numquid potest vendere patrimonium tale?  Videtur quod non, quia inde vivere debet, et ecclesiasticum onus sustinere, quod confitetur Vincen.  Sed Tanc. dixit quod potest vendere, quia qui pretio fruitur, rem habere videtur, ff. de usufru., quia qui pretio.  Et potest illud donare, quia et beneficio ecclesiastico posset renuniciare, quod credo verius.

X 3.05.24 Accedens

 Vel alius
Sicut unus nomine alterius possidet, ff. de acq. poss., quicquid.  Uterque enim possidet, ff. de acq. poss., quod meo; et supra, ut lite non cont., quoniam § in aliis; et supra, de restit. spol., cum venisset; et supra, de praescrip., si diligenti.  Ita et uterque potest dici investiri.  Sed quae fuit dubitatio?  Forte iste episcopus dubitabat an carnale matrimonium inter absentes contrahatur, et ideo dubitavit an et spirituale.  Prima quaestio expeditur 32. q. 2, honorantur; et infra, de conver. coniug., ex parte tua; et ff. de ritu nupt., denique.  Secunda dubitatio hic explicatur utrum clericus absens possit investiri per alium.  Vel dubitatio fuit illa an investiretur quis pro absente et ignorante, et certe bene et acquirit ei possessionem.  Et cum iste sciverit, habebit causam usucapiendi, C. de acq. poss., per liberam.  Vincen.  Vel ideo dubitavit quia sicut hereditas temporalis per procuratorem acquiri non potest, ff. de acq. hered., per procuratorem, ita videbatur quod hereditas spiritualis acquiri non potest.  Sed non videtur quod dominium sit quaesitum per traditionem absenti, ff. de acq. rer. dom., res ex mandato.  Item nec possessio videtur acquiri per investituram, infra, de his quae fi. a maior. par. cap., ex ore; et infra, de dona., per tuas.  Dicas quod si vel dans vel accipiens intendit acquirere dominium absenti, tunc est ei quaesitum.  Et sic loquitur ff. de acq. rer. dom., si procurator; ff. de donation., qui mihi donatum.  Sed si neuter hoc intendit, non statim acquiritur dominium.  Et sic loquitur ff. de acq. rer. dom., res ex mandato.  Dominium tamen vel possessio non acquiritur per gestorem negotii, ff. de negot. gest., si ego.  Io.

X 3.05.25 Dilecto

 Resignavit
Pure sine aliqua conditione et modo, alias simoniacus fuisset, 1. q. 2, quam pio; et supra, de pact., pactiones.

 Generalis
Unde videbatur quod dominus contra factum procuratoris venire non debebat, arg. supra, de offi. deleg., cum olim abbas.  Quia factum procuratoris qui generalem habet administrationem domino praeiudicat, ff. de iureiuran., iusiurandum § ulti.; ff. de pacti., nam et nocere.  Sed tamen secus est, quia generali mandato non videtur delegasse nisi id quod legitime fieri potest, ff. de condi. indeb., si procurator; et ff. quae in fraud. cred., si pater.  Vel quia fraudulenter aliquid faciat, ff. mand. vel cont., creditor § Lucius.  Unde cum talis institutio contra ius esset, non tenebatur episcopus illam ratam habere, supra, de praeben., tuae fraternitatis; et supra, de praeben., maioribus.

 Recepisti
Per hoc videbatur consentire institutioni ipsius.  Simile 63. dist., Hadrianus; et infra, de his quae fi. a maior. par. cap., ex ore; et infra, de privileg., cum olim essemus; arg. C. ad Velleia., authen. sive a me; et infra, de spons., ad id quod.  Item quia in praesentia sua gessit se tamquam canonicum.  Unde quia ipsum non removit, statim videtur ipsum approbasse, arg. supra, de offi. deleg., coram; C. de acq. poss., per liberam; C. de patr. potest., si filium; 20. q. 1, quem progenitores.  Talis patientia non facit canonicum, sed tantum canonica electio, ff. de decur., Herennius; et infra, de instit., ex frequentibus; et C. de liber. caus., non idcirco.  Ber.

 Molestatione
Et sic agebat interdicto uti possidetis.

 Turonense concilium
Supra, de praeben., maioribus.

 Lateranense concilium
Infra, de concess. praeben., nulla.

 Dividi
Quia unitas non recipit divisionem, 24. q. 1, loquitur.  De hoc dictum est supra, de praeben., tuae fraternitatis.  Simile supra, de praeben., inter caetera.

 Augmentare
Supra, de consti., cum M.

 Huiusmodi clausula
Immo et si clausula illa non esset adiecta, tamen sine eius auctoritate non videtur quod possit contravenire ex quo confirmatio Papae accessit, supra, de confirm. util. vel inutil., si quis; et supra, de confirm. util. vel inutil., de confirmationibus.  Nam ubi princeps confirmat, idem est ac si ferat sententiam, C. de vet. iure enucl., Deo auctore § sed neque, vers. omnia nostra facimus etc.  Verius est quod non obstat eis talis confirmatio, cum eorum favore facta sit, quin possint contravenire si volunt, supra, de consti., cum M; et supra, de consti., cum accessissent, nisi clausula huiusmodi apposita: decernatis irritum et inane.  Io.

 Augmentare
Haec fuit sufficiens ratio, quia intendebat idem ius et eandem praebendam conferre pluribus, quare non valuit, supra, de praeben., tuae fraternitatis.  Sed si intendisset utrumque eligere in canonicum, talis electio non valuisset, supra, de praeben., dilectus filius 1; et supra, de praeben., relatum.  Quia ad duo iura intelliguntur eos elegisse, ita tamen quod facultates sufficerent duobus, infra, de praeben., vacante.

 Non obsistat
Hanc regulam et eius expositionem habes supra, de re iudic., quamvis.  Sed videtur quod causae istorum ita sunt coniunctae, quod sententia lata contra unum obstet alii.  Sic 3. q. 6, haec quippe; et 81. dist., tantis.  Simile infra, de accusat., ad petitionem; et 58. dist., ordinatos.  Sed secus est hic, quia agendo contra unum, non agitur de iure alterius.  Sed in praemissis casibus agitur de utroque, sic infra, de adult., significasti; ff. de adulter., denunciasse.  Sed quid si postea agitur contra secundum, et ille secundus obtinet, numquid prodest alii, ut per hoc retractetur sententia lata?  Videtur quod sic, quia sententia lata pro uno ex sociis prodest aliis, ut 2. q. 6, ei qui § diffinitiva, vers. quandoque; et supra, de appell., una; et ff. si serv. vend., loci § 2.  Sed non est ita, quia illa intelliguntur cum sententia processit contra omnes in communi causa.  Lex illa ff. si serv. vend., loci § 2, loquitur de servitute quam communis est et individua, et pro parte quis agere non potest.  Per decretalem istam bene videtur solvi illa quaestio qua quaeritur, duo fratres ex eodem patre et matre eadem contraxerunt matrimonium cum duabus sororibus ex eodem patre et matre eadem.  Fuit lata sententia contra matrimonium inter unum virum et eius uxorem propter consanguinitatem.  Quaeritur utrum sententia ista praeiudicet alteri fratri et eius uxori, qui non fuerunt in lite?  Dicas quod non fit eis praeiudicium.

X 3.05.26 Vacante

 Turonensis statuta concilii
Supra, de praeben., maioribus.

 Integrare
Sed quare tenetur integrare, cum talis electio nulla fuerit, supra, de praeben., dilecto?  Respondeo: isti duo simpliciter fuerunt electi in canonicos, unde tenuit electio, supra, de praeben., relatum; et supra, de praeben., dilectus filius 1.  Io. dicit quod licet non valuerit talis electio, episcopus tamen tenetur integrare praebendam, cum ipse non possit revocare quod fecerit, arg. infra, de dona., inter dilectos; et infra, de concess. praeben., cum super; et supra, de cleri. coniug., diversis.  Vel alia ratio potest reddi: isti electi fuerunt ad duo iura de novo creata et non ad unicum.  Et non intendebat episcopus facere contra concilium, cum duas constitueret praebendas ex una credens sufficere facultates ad duos.  Unde si reperiatur quod non sufficit duobus, tenetur integrare de vacantibus, infra, de praeben., cum causam.  Et sic videtur quod episcopus possit tolerare si aliquando aliqui eliguntur ad unum beneficium, ut dicitur supra, de praeben., tuae fraternitatis.

 Constitutae
Hic ergo patet quod de una praebenda possunt fieri duae.  Et secundum hoc erunt duo nova iura, sicut una parochia potest dividi in duas, 16. q. 1, praecipimus; et infra, de eccl. aedif., ad audientiam 1.  De hoc dictum est supra, de praeben., tuae fraternitatis.

X 3.05.27 Dilectus filius

 Vacaret
Ergo videtur a contrario sensu quod si tunc nulla vacabat, non tenerentur ratione illius mandati eum recipere, et sic videtur tantum unum mandatum.  Sed videtur quod duo, quia mandavit eum recipi in fratrem, quod unum mandatum est et praebendam conferri.  Et unum est consecutivum alterius.  Unde statim tenebantur illum recipere, et postea beneficium conferre vel statim vel quam cito possent.

 Receperunt
Hic consideratur tempus receptionis litterarum et non datae.  Sic supra, de for. compet., licet ratione; supra, de rescript., capitulum.  Sic in litteris impetratis contra usurarios, infra, de usur., quia frustra.  Sic quandoque consideratur tempus oblati libelli, licet tunc non recte agatur.  Si tamen postea incipit ius competere, perfici potest iudicium, ff. de pigner. act., si rem § ulti.; et ff. de rei vend., sin autem § 1.  Arg. contra quia tempus datae est considerandum, supra, de rescript., eam te; et supra, de rescript., constitutus.  Item arg. contra ff. ad exhib., tigni § ulti.  Item arg. quod si iudex tempore impetrati rescripti sit excommunicatus et tempore receptionis absolutus, quod valeant litterae, arg. supra, de appell., super eo 2; arg. supra, de rescript., pastoralis, ad fi.; et ff. de iud., cum furiosus; et supra, de aetat. et qualit., praeterea; ff. de acq. hered., mutum.  Io.  Quod non credo.  Immo litterae non valent, cum ab initio nullae fuissent.  Unde postea per absolutionem convalescere non possunt.  Quare ergo potius hic consideratur tempus receptionis, et in illa supra, de rescript., eam te; et supra, de rescript., constitutus, tempus datae?  Hic consideratur tempus receptionis et non datae, quia quam cito vacat beneficium, pertinet collatio ad capitulum seu episcopum, cum statim possint beneficium conferre quousque interdicatur eis vel mandatum recipiant super hoc.  Unde si vacat tempore quo litterae dabantur, non praeiudicat capitulo quousque ad ipsos mandatum perveniat, quia non tenentur divinare, infra, ut eccl. ben., ut nostrum.  Unde collatio medio tempore facta legitima est, sed mandato recepto tunc primo praeiudicatur eis, unde postea non debent contrarium facere.  Quod si fecerint, procederetur contra eos prout dicitur hic, nisi diceretur in mandato: quod si feceritis, illud decernimus irritum et inane, supra, de praeben., inter caetera; et supra, de praeben., dilecto.  Sed in decretali supra, de rescript., eam te, consideratur tempus datae, quia tempore datae et tempore receptionis vacavit praebenda, et quia mandatum fuit capitulo de conferenda praebenda.  Et capitulum non poterat conferre, quia non pertinebat ad ipsum sed ad episcopum, et archidiaconus fuit postea electus.  Et sic mandatum sequitur ibi illum qui potuit conferre.  Et satis mandabatur illi quando mandabatur capitulo, cum ipse tempore datae esset de capitulo.  Unde ipse episcopus non poterat se excusare quod non recepisset mandatum.  In illa supra, de rescript., constitutus, dicas quod cum aliquis impetrat litteras super beneficio, tunc si numerus statutus iuramento est firmatus in ecclesia contra quam impetrat, illud debet tunc dicere, alias non valerent litterae.  Sed si tunc nullus esset statutus numerus, de eo quod non est mentio fieri non potest.  Unde si postea medio tempore statuatur, non praeiudicat impetranti.

 Duxerint conferandam
Videtur quod talis collatio non teneat, arg. infra, de concess. praeben., proposuit.  Quia Papa ibi consimilem donationem cassavit.  Item eo ipso quod Papa praecepit isti dari, prohibuit alii dare, ff. de condi. et demon., cum ita; et ff. de procur., Pomponius § sed et si qui.  Item talis electio facta est contra legem animatam, quae durius agit quam inanimata, ff. de recepti., Celsus; et ff. de recepti., utique, in fi.  Et ita nulla est, 10. dist., vides.  Item ratione praecedentis denunciationis non valet quod factum est, C. de rei vend., si fundum; infra, de nov. oper. nunc., cum ex iniuncto; ff. ad leg. Falc., dolo; ff. de edend., quaedam § is autem.  Sed verum est quod haec collatio tenuit licet contra mandatum Papae, ut satis patet hic, et infra, de concess. praeben., proposuit.  Nec solum mandatum Papae sufficit ad hoc ut ius habeat, ff. de pigner. act., non est mirum § sciendum; et supra, de re iudic., cum aliquibus.  Item licet canonici obligari videantur, ipsa tamen praebenda non est illi obligata, arg. ff. de poll., si quis rem; et ff. de contrah. empt., Titius.  Et ita electio talis quantum ad canonicos non videtur canonica, sed quantum ad electum sic, sicut sacerdos in mortali existens quo ad se illicite celebrat, quo ad alios licite, supra, de cohab. cler. et mul., quaesitum.  Sic donatio potest esse vitiosa, et tamen donum tenet, arg. infra, de iure patron., cura; et C. de rei vend., quotiens.  Vel licet peccent recedendo a mandato Papae, non tamen peccant alium eligendo.  Simile 27. q. 1, nuptiarum.  Et ideo puniuntur, quia compelluntur illum recipere pro quo mandatum receperunt.  Et hoc verum est, licet Papa mandet beneficium vacans vel cum primum vacaverit alicui concedi.  Valet tamen collatio alii facta nisi clausula illa adiecta fuerit: quod si contra feceritis, id decernimus irritum et inane, supra, de praeben., inter caetera; et supra, de praeben., dilecto.

 Non habet sufficiens
Et ita si non habet sufficiens, non nocet si de illo non fecit mentionem.  Arg. est hic, et supra, de praeben., cum teneamur; et supra, de rescript., postulasti.  De hoc dixi supra, de rescript., si proponente.

 Recipi
Et sic patet quod prior electus non removetur, ut dictum est, licet contra mandatum sit receptus.  Sic infra, de his quae fi. a maior. par. cap., ex ore.

 Assignari proventus
Sic supra, de praeben., dilectus filius 1, in fi.  Istud additum fuit quod non erat in antiqua compilatione.

X 3.05.28 De multa

 Lateranensi concilio
Supra, de cleri. non residen., quia nonnulli.

 Contenderit
Id est, in iure contentiose retinere voluerit.  Si enim ante litem contestatam destiterit, non privabitur utraque, sicut est in aliis statutis sub poena, ff. rem rat. hab., hoc amplius; ff. de in ius voc., quamvis.  Sic ponitur 16. q. 1, statuimus.  Et sic ipso iure hodie privatus est qui recipit secundum beneficium habens curam animarum, si prius tale obtinebat.  Olim habebat optionem utrum primum vel secundum vellet retinere, supra, de praeben., referente; et supra, de praeben., praeterea.

 Post receptionem
Fallit in episcopatu, quia non statim vacant priora beneficia nisi post tempus consecrationis, supra, de elect., cum in cunctis § cum vero.  Nec per solam receptionem perdit primum.  Sed per receptionem corporalem, ut hic dicit, et 21. q. 2, si quis iam translatus.  Qui enim habet plures personatus sine dispensatione Apostolicae sedis ineligibilis est, supra, de elect., dudum ecclesia, ubi de hac materia satis dicitur.

 Lateranensis concilii
Infra, de concess. praeben., nulla.

 Proventibus
Bene dicit, de suis, id est, propriis si proprium habet, supra, de appell., reprehensibilis.  Alioquin delictum personae etc., supra, de except., cum venerabilis; et 16. q. 6, si episcopum.  Alias si proprium non habet, puniatur alia poena ad arbitrium iudicis, 16. q. 6, illud; et 14. q. 6, si res.  Vel repetatur ab eo qui recipit illud tamquam indebitum, quia tamquam invasor possidebat, cum vacuerit ipso iure post receptionem secundi et mala fide, unde fructus omnes ab eo tempore restituere debet, C. de rei vend., certum; supra, de praeben., dilecto.

 Hoc idem in personatibus
Quia de similibus simile debet esse iudicium, supra, de elect., dudum ecclesia, quae facit mentionem de hoc, et supra, de translat., inter corporalia; et supra, de confirm. util. vel inutil., cum dilecta.
	
 In eadem ecclesia
Nota quod non facit mentionem de praemissa poena, unde videtur quod si quis in eadem ecclesia plures recipiat dignitates, non ideo perdit priorem, quia poenae potius sunt arctandae quam extendendae, de poen. dist. 1, poenae; et ff. de poe., interpretatione.  Hoc confitebatur Io.  Contrarium credo, quia idem iudicium est habendum de personatibus non habentibus curam animarum et habentibus, supra, de elect., dudum ecclesia.  Et poena praemissa repetita intelligitur quae enim in praefationibus praemittuntur, in stipulationibus repetita intelliguntur, ff. de ver. oblig., Titia § 1; et 32. q. 7, Apostolus.

 Sublimes et litteratas
Est ergo arg. quod secundum qualitatem personarum beneficia sunt conferenda, arg. 41. dist., non cogantur; et ff. de usufru., sed et si quid § 1; et 12. q. 2, Vulteranae; et 12. q. 2, concesso; et 74. dist., consuluit; et 1. q. 2, clerici.  Et is gradus caeteros antecellat quem stipendia longiora et labor prolixior fecerint anteire, C. de off. magist. offic., nemo; et supra, de maior. et obed., statuimus, ubi de hoc.  Arg. contra 16. q. 7, decimas quas in usum; et supra, de consti., cum omnes.  Et ita scientia nobilitat hominem, quae pretio nummario comparari non potest, ff. de var. et extraord. cog., praeses § est quidam.  Et si vis appellari philosophus, non debes esse avarus, C. de muner. patrim., possessio, lib. 10.

 Per sedem Apostolicam
Ex eo quod dicit, per sedem Apostolicam, patet a contrario sensu, quod per alios in talibus non potest dispensari, quia quod de uno conceditu de alio negatur.  Sicut quod de uno negatur de alio conceditur, 25. dist., qualis; et supra, de praesump., nonne; arg. 95. dist., illud; et infra, de his quae fi. a prael., cum Apostolica; ff. de condi. et demon., cum ita.  Et sic restricta est potestas episcoporum circa dispensationem huiusmodi beneficiorum, immo praeter istam constitutionem videbatur quod dispensare non possunt, quia episcopus conferendi illud beneficium, qui illud conmferebat habenti consimile, supra, de cleri. non residen., quia nonnulli.  Unde sequitur quod non poterat dispensare, quia si posset, non puniretur.  Et sic planum est dicere quod solus Papa potest in talibus dispensare.  Et quod ita sit intelligenda ista constitutio, probatur aperte supra, de elect., dudum ecclesia, ubi de hoc.  Io. notavit hic quod episcopi adhuc poterant in talibus beneficiis dispensare, et vaga et indiscreta dispensatio tantum prohibetur episcopis per hanc constitutionem, ut dixit.  Et posuit hic magnam notulam quae non multum est hic necessaria.  Olim enim per antiqua iura bene dispensabant episcopi, ut aliquis haberet plura beneficia curam animarum habentia, 70. dist., sanctorum.  Sed illud hodie recepit immutationem per hanc constitutionem.  Et hoc mutatum fuit propter indiscretas et stultas dispensationes episcoporum.  Item et illud notabis, quia hic prohibetur tantum dispensare in personatibus et beneficiis curam animarum habentibus, et ita circa alia beneficia possunt episcopi dispensare sicut prius, quia unum negando aliud concedere videtur, supra, de praesump., nonne.  De hoc dixi in decretali praedicta supra, de elect., dudum ecclesia.  Alii dicunt et idem in beneficiis intelligendum.  Nam canon antiquus prohibet ne dispensent episcopi in praebendis, 70. dist., sanctorum.  Et nisi expresse vetus ius corrigatur, remanet simul cum novo, C. de appellat., praecipimus, in fi.  Et quotiens nova actio inducitur, vetus non tollitur, ff. de act. et oblig., quotiens.  Et arg. supra, de praeben., cum iamdudum, ubi dicit Papa cum multa per patientiam tolerantur etc.  Sic infra, de concess. praeben., litteras, quae satis facit de hoc.

X 3.05.29 Grave

 Inquisitio
Cum per famam seu clamorem de hoc ad superiorem pervenerit, immo ex officio suo potest inquirere superior semiplene inquirendo, ut infra, de accusat., sicut.

 Correctionem
Cum ergo in hoc casu possit se episcopus corrigere, non videtur quod eo ipso quod confert beneficium indigno, perdat ius conferendi, et sic est contra supra, de elect., nihil est; et supra, de elect., cum in cunctis.  Io. dixit quod illa constitutio intelligenda est cum dicto istius.  Sed tu solve ut dixi in illa constitutione, quia legitur de maioribus dignitatibus curam animarum habentibus.  Haec et illa in diversis casibus loquitur, et circa maiora maius periculum vertitur, ff. de Carb., si cui controversia § si quis vero; 43. dist., quiescamus.  Et ideo plus ibi puniuntur.

 Suspendatur
Et etiam ordinati qui non sunt idonei, removentur ut videtur, licet hoc non dicatur.  Sed verius videtur quod isti non removeantur, nisi forsitan essent irregulares.  Alias non haberet locum admonitio.

 Persona
Arg. contra infra, de concess. praeben., nulla, ubi transfertur potestas ad capitulum.  Sed illud contingit propter negligentiam, quia non eligunt infra tempus statutum.  Istud propter culpam praelatorum, quia eligunt indignum infra tempus.  Sed propter culpam praelati non transfertur potestas ad capitulum, ut infra, de concess. praeben., quia diversitatem; sicut nec vacante sede, infra, ne sede vac. nih. inn., illa.  Item arg. supra, de elect., cum in cunctis, in fi.  Vel in alio casu loquitur ibi quam hic, istud in dignitatibus, hoc in beneficio simplici.

 Relaxetur
Ex hoc patet quod ubi conditor canonis non reservavit sibi absolutionem, caeteris indulsisse videtur, infra, de sent. excom., nuper.

X 3.05.30 Extirpandae consuetudinis

 Personae
Scilicet episcopi.  Et alii quo habent ius restituendi, ut infra sequitur.

 Triturantis
Ut 13. q. 1, ecclesias, vers. item non alligabis.

 Sufficiens
Sic infra, de praeben., exposuisti.  Talis ut sufficiat sibi et suis, ut 50. dist., studeat.  Et unde honeste et sufficienter se possit procurare, et hospites recipere, supra, de praeben., de monachis.  Tamen haec sufficientia perpenditur ex qualitate personarum, supra, de praeben., de multa, in fi.  Quia minus sufficit pauperi quam divit, 41. dist., non cogantur.

 In ordine
Supra, de cleri. non residen., quia nonnulli; et supra, de elect., cum in cunctis; et supra, de aetat. et qualit., ut abbates; et 24. dist., presbyteri.

 Praebendam
Ex hac littera colligitur quod si quis habet curam animarum et recipiat talem praebendam, quod ipso iure non vacat prima, immo licite potest utramque habere ex dispensatione episcopi, ut hic dicitur.  Et hoc concedunt quidam quia cessat ratio prohibitionis, ut hic quidam dicunt.  Quia in tali ecclesia annexa praebendae non oportet residere.  Et sic illa constiutio supra, de praeben., de multa, non habet locum in hoc casu, ut dicunt.  Sed contrarium credo.

 Maiori
Hic manifeste videtur quod non potest quis simul habere praebendam et ecclesiam, dummodo ecclesia sit sufficiens.  De hoc dicitur supra, de elect., dudum ecclesia.

 Perpetuum
Eo ipso intelligitur perpetuus quod auctoritate episcopi est institutus, supra, de offi. vicar., ad haec.  In istis ergo casibus tantum licitum est constituere vicarium, alias non.

 Privatum
Ipso iure.  Simile supra, de praeben., de multa.  Quod potest intelligi post admonitionem, alias contra supra, de cleri. non residen., inter quatuor; et supra, de cleri. non residen., ex tuae, cum suis similibus.  Vel posset referri ad proxime dictum, de illis qui per vicarios servire debent, cum quibus durius est agendum.  Vel dic et verius, alioquin, scilicet si non resideat per seipsum in ecclesia quae dignitati vel praebendae est annexa, sciat se privatum illa ipso iure.  Et sic respicit principium § et non vers. nisi forte etc.  Et ita sine aliqua admonitione privatus est.  Et sic videntur correcta illa iura praedicta ubi dicitur quod prius monendus est quis antequam privetur ecclesia, quod est honestius.  Sed hoc est rigor quod hic statuitur, ut ipso iure sit privatus.  Vel quod dicit, alioquin, potest respicere utrumque casum, scilicet quando per se debet servire, et quando per vicarium.  Sed verum est quod tantum primum casum respicit et non secundum.

 Pro beneficio
Hoc enim posset in posterum esse perniciosum ecclesiae.  Simile supra, de arbitr., pervenit.  Quia ecclesia videretur quasi censualis, et portio presbyteri diminueretur, quod esse non debet, supra, de praeben., avaritiae.

X 3.05.31 In Lateranensi concilio

 Concilio
Infra, de privileg., cum et plantare.

 Laici
16. q. 1, quoniam quicquid.

 Sane
Hucusque sunt verba concilii, et ab hoc loco infra additur praedicto concilio.

 Conversatio
Hoc ideo dicit, quia promovendus debet esse bonae famae et opinionis, ita quod in nullo vacillet eius opinio, 33. dist., laici.  Ad idem facit 24. dist., quando.

 Praelatorum
Et etiam ab his qui foris sunt, oportet promovendum bonum habere testimonium, 8. q. 1, licet ergo; et 63. dist., vota civium.

X 3.05.32 Licet vobis

 Distributiones
Simile supra, de cleri. non residen., de caetero.  Vide qualiter ista decretalis interpretatur illam constitutionem infra, de magistrat., super specula.  Quia licet dicatur integre percipiant fructus suarum praebendarum, tamen non percipiunt integre, quia de huiusmodi distributionibus seu denariis, qui dantur illis qui intersunt horis statutis, non intellexit Papa.  Sed de corpore praebendae suae quam alii de iure communi in absentia sua percipere non debent clerici.  Arg. supra, de consti., cum omnes.  Et sic intelligitur ista indulgentia.  Et ita praetextu huiusmodi indulgentiae possunt habere integram praebendam ac si essent praesentes, nisi sint huiusmodi distributiones ut in quibusdam ecclesiis consuetudo servatur, ut praeter praebendam qui horis intersint, certum quid percipiant.  Et ita quod hic dicitur, respicit consuetudinem ecclesiae.  In quibusdam vero est talis consuetudo, ut qui non intersunt horis, non percipiant aliquid de huiusmodi distributionibus licet sint praesentes.  Ergo multo fortius in absentia non debent talia percipere.  Et sic potest intelligi haec constitutio, quia principis beneficium potius debet ampliari quam restringi, infra, de verb. sign., olim; ff. de constit. princ., beneficium.  Quia ubi Dominus largus est, non debemus esse tenaces, 26. q. 7, alligant, in fi.  Sed quid dices si praebendae distinctae non sunt, sed omnia percipiunt de communi, nec datur aliquid illis qui non intersunt horis?  Tunc credo quod integre debeant habere beneficia in theologia studentes, habita ratione victus cotidiani.  Alias parum valeret talis indulgentia, quantum ad illos qui non habent beneficia distincta.

X 3.05.33 Exposuisti nobis

 Concilii generalis
Supra, de praeben., extirpandae.

 Ante fieri
Et intellige quod capellae istae non erant annexae praebendis, quia non fuissent privati canonici si annexae fuissent, sed de caetero erunt annexae, ut dicit littera in perpetuum annectendis.  Ber.

 Necessitas vel utilitas
Ista duo frequenter dispensationem inducunt, ut 1. q. 7, tali.  Propter necessitatem licitum est alicui habere duas ecclesias, 10. q. 3, unio; et supra, de aetat. et qualit., eam te.  Et propter hanc necessitatem adiunguntur capellae praebendis maioris ecclesiae, reservata congrua portione presbytero.  Et credo quod canonici isti erunt praelati illarum capellarum, et sacerdos erit loco vicarii perpetui, ut supra, de praeben., extirpandae § 1.  Et ita ex causa, capella sive parochialis ecclesia potest adiungi praebendae.  Sic ex eadem causa una ecclesia unitur alteri, 10. q. 3, unio, cum suis concordantiis.  Vel dic quod si clerici isti certam portionem percipiunt de capellis, nec exercent ibi iurisdictionem aliquam.  Sed sacerdos habet ibi curam spiritualium, sacerdos erit praelatus et habet ibi curam animarum, et per episcopum instituetur.  Nescio tamen quod istorum ibi observetur.  Sed verius videtur quod sacerdos sit loco vicarii, ut in capitulo supra, de praeben., extirpandae.

 Discretione
Quae est mater omnium virtutum, supra, de offi. custod., custos ecclesiae; et 1. q. 5, praesentium.

 Augmentare
Et ita tenetur episcopus redintegrare praebendam, si fuerit diminuta vel divisa sine iusta causa, supra, de praeben., vacante; et infra, de praeben., cum causam.

 Congrua
Unde iura episcopalia solvere possit et hospites recipere, supra, de praeben., de monachis, ubi de hoc.  Ber.

X 3.05.34 Dilectus filius

 Ex donatione regis
Haec ratio movit istos ad exceptionem huiusmodi proponendam, quia si rex conferret ratione iuris patronatus huiusmodi praebendas, non posset compelli per Papam ad hoc de iure, infra, de iure patron., cum dilectus.  Unde decanus cum succedit in hoc iure regi, non deberet compelli ad hoc.  Quia qui in locum alterius succedit, utitur eodem iure, C. de temp. in int. rest., ea quae, arg.  Sed hoc non est versum in casu isto, quia ex quo collatio istorum beneficiorum incipit pertinere ad ecclesiasticam personam, statim res sortitur naturam aliorum beneficiorum, quia res ecclesiastica non debet duplici iure censeri, 12. q. 2, cognovimus, in fi.; et infra, de decim., cum in tua.  Et ita ex hoc exceptio non valuit.  Unde male interlocuti fuerint isti iudices.

 Collatae
Arg. quod si Papa mandat alicui dari praebendam, et canonici eam alii conferant, tenet collatio licet sit contra mandatum Papae.  De hoc dictum est supra, de praeben., inter caetera.  Sic supra, de praeben., dilectus filius 2.

 Frivolam
Et merito, quia iam incipit praesentare decanus ex donatione non tamquam laicus sed tamquam clericus, et ita subest domino Papae.  Praeiudicatur patrono, si quandoque etiam per legatum sedis Apostolicae aliquis instituatur eo inconsulto, supra, de offi. legat., dilectus.

 Exequi
Sed qualiter exequentur mandatum istud?  Numquid dabunt huic aliquam de praedictis praebendis, quae alii sunt collatae?  Non credo, sed exequentur mandatum, quia facient statim illum recipi in fratrem, et quam cito facultas se obtulerit, facient ei beneficium assignari secundum tenorem prioris mandati.  De hoc dixi supra, de praeben., dilectus filius 1; et supra, de praeben., inter caetera, licet quidam contrarium dicant.  Ber.

X 3.05.35 Super inordinata

 Pueri
Sed quos dicimus pueros?  Usque ad quartum decimum annum dicitur quis puer, 22. q. 5, pueri; et supra, de aetat. et qualit., indecorum; et supra, de aetat. et qualit., ex ratione.  Sed tales bene possunt habere beneficia et ordinari usque ad sacros ordines.  Simile 28. dist., de his; et 77. dist., in singulis; et 77. dist., quicumque.  Quid est ergo quod dicit quod pueri non sunt idonei, quia servire non possunt.  Dicas quod pueri hic appellantur quantum ad hoc usque ad septem annos, quia tunc servire non possunt, quia nec discretionem habent.  Unde non reputantur idonei.  Post septem annos bene reputantur idonei ad ordines minores, quoniam sunt doli capaces, infra, de delict. puer., pueris; et hoc per iura praedicta 28. dist., de his; et 77. dist., in singulis; et 77. dist., quicumque.  Vel potest intelligi quantum ad dignitatem vel curam animarum ad quam non reputantur idonei, 1. q. 1, pueri; et 1. q. 1, estote; et supra, de aetat. et qualit., ex ratione; et supra, de aetat. et qualit., indecorum; et supra, de elect., cum in cunctis.  Sed huic standum est tamquam posteriori, ut ad receptionem talium nulli sint compellendi, cum servire non possint, ut hic dicit, quia propter servitutem tantum datur beneficium.

 Beneficiati
Nota quod qui beneficium habet sufficiens, non reputatur idoneus ad aliud beneficium primo retento, quia in utroque servire non potest, quia dum ad utrumque etc., 16. q. 1, presbyteros.  Et sic patet quod in duabus ecclesiis de iure quis intitulari non potest, arg. supra, de praeben., extirpandae § 1; et 70. dist., sanctorum; et supra, de elect., dudum ecclesia, ubi de hoc.  Et est hic argumentum quod qui non facit mentionem de beneficio suo, non valent litterae, supra, de praeben., cum teneamur; et supra, de rescript., si proponente.  Ber.

X 3.05.36 Cum causam quae

 Intentionis
Nota recurrendum esse ad intentionem mandatis, infra, de praeben., cum olim; supra, de procurat., petitio; supra, de arbitr., exposita; supra, de restit. spol., audita; et supra, de rescript., mandatum.

 Integratione
Et ita praebenda dividi non debet sed integra conferri, supra, praeben., vacante; et 1. q. 3, si quis praebendas; et infra, ut eccl. ben., ut nostrum.  Quod si fiat, ille qui hoc fecerit tenetur illam redintegrare de vacantibus, ut hic patet, et supra, de praeben., vacante.  Et non aliud beneficium dividere, ut hic in fine dicit.  Et est arg. quod si sectio aliqua fiat praebendarum, quod tolerari possit quousque integretur.  De hoc dixi supra, de praeben., tuae fraternitatis.

X 3.05.37 Venerabilis frater

 Consuetudinem
Haec consuetudo quantumcumque sit obtenta, et etiam antiqua non est observanda, quia in talibus nulla distinctio nobilitatis est consideranda.  Sed undecumque nati fuerint legitime, dummodo honestae vitae fuerint, admittendi sunt, 40. dist., nos qui; et 56. dist., undecumque; et 56. dist., numquam; infra, de instit., ad decorem.  Quia non sanguini sed vitae meritis beneficia sunt conferenda, 8. q. 1, Moyses, ut hic sequitur, vers. nos igitur.

 Liberum
Haec fuit bona exceptio, quia servi promoveri non possunt nisi libertatem primo fuerint consecuti, supra, de serv. non ordin., instruendi; et supra, de serv. non ordin., de servorum; et 54. dist., nullus, et quasi per totum.  Sed hic non assumit liberum eo quod ille fuisset servus.  Quod si fuisset, bona fuisset exceptio.

 Non generis
Ut 32. q. 4, recurrat § ita.

 Non multos
Hoc dicit propter Paulum et propter beatum Bartholomeum, qui nobiles fuerunt.  Alii vero Apostoli ignobiles et pauperes fuerunt, et tamen electi fuerunt ad regimen ecclesiae, quia apud Deum non gradus elegantior, sed vitae melioris actio comprobatur, 23. q. 4, sicut excellentiam.  Nec considerandum est quis maior sit in loco vel ordine, sed quis iustior, 40. dist., non loca; et 40. dist., multi, in fi.  Arg. contra 60. dist., nullus in episcopum; et supra, de praeben., de multa, in fi.

 Personarum
Supra, de iudic., novit; 32. q. 4, recurrat § ita; et 3. q. 9, necesse; et 4. q. 4, nullus introducatur.

 Eminentis
Sufficit enim praelato quod sit sufficientis scientiae licet non sit eminentis, supra, de elect., cum nobis.  Alias pauci ad dignitates promoverentur, ut hic dicit.  Et ita multo fortius toleratur mediocris scientia in beneficiis, ut hic dicit.  Merito ergo haec consuetudo et exceptio non fuit admittenda.

 Contulit
Alias non potuit ei beneficium non vacans conferre, infra, de concess. praeben., nulla.  Solus Papa hoc posset facere.  Potest tamen donationi suae reservare primam vacaturam, infra, de iure patron., cum dilectus.

X 3.05.38 Cum olim priori

 Diocesis
Nisi hoc adiunxisset, non posset ei providere nisi in ecclesia aliqua civitatis, supra, de rescript., Rodulphus.

 Provideret
Cum mandatur alicui sub hac forma: provideas tali in aliqua ecclesiarum civitatis vel diocesis, vel conferas tali beneficium in aliqua ecclesiarum etc.  Potestas providendi sibi data intelligitur, et per consequens Papa abstulit potestatem canonicis illius ecclesiae providendi, arg. illius decretalis infra, de concess. praeben., constitutus.  Potest etiam talis iudex reservare sibi primam vacaturam, vel interdicere ne eligant et decernere irritum quod contra fieret, sicut video in generali legato, qui potest sibi reservare donationem primae vacaturae, infra, de iure patron., cum dilectus.  Et quod dicit, abstulit potestatem providendi, hoc intellige postquam executor insinuaverat illi ad quem potestas pertinet conferendi quod velit conferre praebendam illi pro quo mandatur, collationem illius interdicendo vel decernendo irritum si secus fieret, ut hic probatur, et infra, de concess. praeben., extravag. quia in cunctis § ex parte, vers. non sic autem.  Sed antequam hoc fiat per executorem, bene potest conferre praebendam ille ad quem collatio pertinet non obstante tali mandato, ut dicit decretalis infra, de concess. praeben., extravag. quia in cunctis § ex parte.  Secus est si datus esset executor ad compellendum, tunc etiam non potest interdicere nec conferre nec investire, sed tantum per excommunicationem compellere.  Et si canonici alium eligant, valet electio seu collatio illius beneficii, supra, de praeben., dilectus filius 2.  De hoc nota supra, de rescript., abbatem, in glossa per hanc.

 Ad talia
Scilicet ad dignitates vel rectoriam, quia nec intentio domini Papae talis fuit, ergo nec intentio iudicis seu executoris alia debet esse, supra, de praeben., cum causam; et supra, de arbitr., exposita.  Et eadem ratio quae movet delegantem, moveat delegatum, supra, de rescript., super litteris, in fi.  Et forma mandati diligenter servari debet, supra, de rescript., cum dilecta; et supra, de offi. deleg., cum olim abbas; et supra, de elect., venerabilem; et C. de procur., si procurator.  Ergo quicquid factum est contra formam mandati non tenet.  Et ita nec excommunicatio nec institutio talis tenuit, quia vires mandati non patiebantur.  Et sic patet quod cum Papa mandat alicui provideri, de simplici beneficio tantum intelligendum est, nisi in litteris hoc contineatur, supra, de rescript., abbatem, in fi.  Quia non omnis qui censetur dignus ad beneficium, dignus est ad dignitatem vel personatum vel rectoriam, quia pueri simplex beneficium possunt habere, non tamen dignitatem, supra, de aetat. et qualit., ex ratione; et supra, de aetat. et qualit., indecorum; et supra, de praeben., super inordinata, ubi de hoc dicitur.  Et in dignitatibus is gradus caeteros antecellat, quem labor etc., C. de off. magist. offic., nemo; et 61. dist., miramur.  Hoc quod dicitur hic, quod pueri possunt habere beneficium, intellige secundum quod notatur supra, de praeben., super inordinata, in fine illius glossae, sed quos etc.  

